
   Панас Мирний
   ЗГУБАКомедія в п'яти справах
   Справляють:
   Одарка,кріпацька вдова, 45 літ. Не так стара, як зостарена та засушена лихою долею та недостачами.
   Xима,її дочка, 22 літ. Дуже красива дівчина, а потім молодиця.
   Петро, 14літ;Орися, 10літ: Одарчині діти.
   Ївга, 35літ. Сусідка Одарчина; дуже балакуча та цікава.
   Грицько, 56літ. Хрещений батько Химчин. Поважний та богобоязний чоловік.
   Палажка, 50літ, городська куховарка. Огрядна з себе.
   Фенька, 27літ, городська горнична.
   Панич, 27літ. Худий, високий, згорблений, наче сутулуватий.
   Іван, 24літ, робочий з залізної дороги. Красивий з себе парень, одягається теж красиво. Великий митець випити, погуляти, до дівчат залицятися.
   Федір, 22літ, теж робочий з залізниці. Приятель Іванів, а ще більший його прихильник до погулянок.
   Поліцейські:перший і другий.
   – СПРАВА ПЕРША —
   Біля панського будинку, з двома виходами на улицю, сидять на лавці за ворітьми Палажка і Фенька. Через улицю провалля, огороджене перилами. Геть за проваллям унизу видко річку серед зелених лугів; за річкою – вокзал з залізного дорогою, а за ним – синіють ліси, жовтіють поля, біліють церкви побічних сіл. Дуже красива картина.
   Вихід І
   Фенька.Ну што у нас і юлиця глуха, то бодай у ній не довелося нікому доброму жити.
   Палажка.Ще краще у такому тихому місці жити: ніхто не скаче перед твоїми очима, гуркоту та лементу того не чутно, що по людних улицях бува. А глянь он униз – як хороше!
   Фенька.Што там хорошого? – провалля, та й только! А по юлиці і в празник людей не видно… Развє какая собака пробіжить.
   Палажка.А живуть же, бач, люди, та ще й бога хвалять за те, що так тихо.
   Фенька.То – кому надоело жить або хто зостарився… Звєсно, такому і нада спокойствія.
   Палажка.А ти ще не вгамувалася?… Не надолужило тобі отак по всіх усюдах тинятися? Ще життя тобі не далося взнаки?
   Фенька.Чому не далося?… Та што наше життя! Салдати правду поють: «життя наше – копейка!» Што тут дивиться на його, – гуляй очертя голову!
   Палажка.А потім що? Догуляєшся до сизого голубонька, та тоді – з мосту та в воду!
   Фенька.Уж лучше з мосту та в воду, чим отак жити! Єслі би я, дурна, знала – нікогда би не стала сюда на місто.
   Палажка.Та хто ж тебе отут і держить?
   Фенька.Добуду только місяця – сейчас розсчитаюся.
   Палажка.З богом, Парасю, коли люди лучаються!(Помовкли).
   Фенька.Єслі би еще господа билі, как другіє господа… настоящіє… А то – какіє ето господа? Только одно названіє, што господа, а больше – как простиє люди.
   Палажка.Коли й прості наймають та платять гроші, то й простим треба служить. Така вже, бач, наша доля: найнявся – продався! Хто найняв – тому й служи.
   Фенька.У настоящих господ – приятно служить: всі с тобою благородно, обходительно поступають; а уж у етіх названих господ – одна мученька: і беседовать з ними неохотно.
   Палажка.А з настоящими ти і в беседу вступала?
   Фенька.А как же! Вот як я служила у Луценкових. Он хотя і купець, но багатий; а она – благородная – на хвортоплянах іграєть, по чужесторонньому говорить – по-хранцюзькому, по-німецькому, – в інституті була… Он уже не молодой і все по своєму купечеському делу занят, все в роз'їзді та в роз'їзді; а она, бедная, одна – молодюсінька такая… Скушно єй одной дома. От ми с ней, когда он виєдет із города, весь город виходим, по всіх садах побиваєм. А домой как прийдем, то она меня возле себя все і держит; целую ночь с нею виговорим… I чего, чего ми только не переговорим с нею?… Она, значить, разоденеться што наилучше да й пойдьом гулять, а ідучи приказиваєт: ти, говорить, Феня, іді за мною да смотри, хто на меня будет засматриваться. А там от них недалеко жил один охвецер – картина, не охвецер! Всьо на нее посматриваеть да глазами – так і с'єл би… Вот про етого охвецера всю ноч і проговорим…
   Палажка.Так чом же ти там не зосталася служити?
   Фенька.Єслі би на меня, то я б од них нікогда не одійшла… і бариня не одпускала, да он расчитал… Узнал, што я от барині пісьма охвецерові носила. Ну – і расчитал!
   Палажка.Ото ж то, бач, і є: дуже вже ви з своєю баринею по-чужесторонньому балакали та охвецерам письма писали та носили.
   Фенька.От мужика всьо может статься! Он мужик, не образований, а она – благородная… Ну, звєсно, – не пара йому.
   Палажка.Та видно, що благородна: дуже, бач, по-благородному з своїм чоловіком поступала.
   Фенька.Ето што!.. У благородних так всегда, такая мода: барин себе амурами занімається, а бариня – себе.
   Палажка.Що то за «амури» таке?
   Фенька.От видите, ви етого і не знаєте. Ето значить: любов'ю заніматься.
   Палажка.Он воно що! На бісового ж батька вони женяться? Так би уже й жили!
   Фенька.Ето оно так нам кажеться, а їм нельзя: закон такой!
   Палажка.Що ти плещеш? Який закон?
   Фенька.Такой закон: єслі би вони не вінчані жили, то їх би нігде і не принімали… Єщо мушинам так можна, а женщинам – нельзя.
   Палажка.А як заміж вийде, то тоді вже все можна? Добрий закон! Хто ж це такий закон настановив?
   Фенька.Ну, не закон – обичай, або мода.
   Палажка.То ти так і кажи, що це мода, а не закон, бо такого закону споконвіку не було і не буде: люди – не собаки! А що мода, то кожному не заборониш свою моду установляти. Як тільки вона другим достається!.. Он нещасна Химка теж по-модному захотіла жити, та тепер і нудьгує світом.
   Фенька.Што ваша Химка! Ви думаєте, она святая?
   Палажка.Хто ж каже, що свята? Якби свята, то в таке б не вскочила!.. Так – доброї душі дівчина, а от з пантелику збилася та й гине.
   Фенька.Харашо гине, – другим на шию вішається!
   Палажка.Кому? Що це ти плещеш таке?
   Фенька.Те плещу, што знаю… Ви не били позапрошлого воскресенія на свадьбі у желізнодорожного подмастерія, а я била з вашою Химкою і виділа, как она нашіптувалася з Іваном,какіє йому бісики глазами пускала, – прямо на шию вішалася!
   Палажка.От уже як забалакала з твоїм Іваном, то тобі здалося, що і на шию вішалася.
   Фенька.Хороше балакала! А за верби чего шептатися ходила? Подлая ваша Химка, вот вам і всьо! Панич її содерже, все їй доставляє, а вона отак проти панича поступаєть! От как увижу панича да роскажу йому всьо, тоді і достанеться їй на орєшки.
   Палажка.Кажи, хтось тобі так і повіре! Хіба ніхто не знає твого Йвана, волоцюги всьогосвітнього? Такий, як заллє очі, то не розбирає – де гора, а де низ, і в огонь полізе.
   Фенька.Єслі приводу не будуть давать, то не пойдьоть. Чого до других девушек не приставал?., а там їх било много… все с нею водился!
   Палажка.Того, що, може, кращої за Химку не було. Молода, красива з себе – і не твойому Іванові кинеться в вічі, – от він і пристав. Звісно, якби друга, більше сміла, то одрубала б йому, та й годі; а Хима не така: боялася, певне, його гострим словом образити.
   Фенька.Да… Такії вона з ним і викрутаси викручивала! То вона тут видає з себе тихоню, а там, єслі б ви бачили її, – як сказ напал! Трохи на голові не ходила.
   Палажка.Як була весела, то тобі вже здалося, що й на голові ходила Годі, кажу, плескати казна-що: не повірю!
   Фенька.Ви нікогда мені не вірите. Взяли ее под своє крилушко да і не видите, какой біс у вашій Химці сидить!
   Палажка.У кожної такий біс сидить, як у неї. Що вона нещасна, то й шкода мені її. Якби вийшла за кого доброго заміж, то добра б з неї жінка була… тільки не за твого Йвана, бо твій Іван – городське ледащо, волоцюга… От тільки що наряджається, як та кукла, та видає з себе хвалька, – то тим і кидається вашому братові в вічі; а як чоловік – то він слова доброго не стоє. Не доведи, господи, Химці такого чоловіка! Тоді вже зовсім затопе свою голову.
   Фенька.Годі, пожалуста, хвалить свою Химку, бо мені аж тошно.
   Чутно здалеку гру на гармонію.
   Палажка.Он лікар іде – поліче. Чуєш, як виграє?(Помовкли).
   Через який час з переулка витикається Іван з Федором. Іван – попереду з гармонією у руках, виступа козирем; Федір – за Іваном, п'яний, поточується.
   Вихід ІІ
   Федір.Ну, і якого ми гаспида оцими глухими улицями швендяємо? Пойдьом до трахтиру!
   Іван(забачивши Феньку і Палажку, почина співати, приграючи на гармонії).Ой чий же се двор?Приточив би я свой…Хорошая девушкаДа по нраву мені.Да по нраву прийшлась,Полюбилася…Бедна моя головушкаЗажурилася!
   Фенька(гукаючи до Івана).Не журись: ось вона незабаром вийдеть да й утешить!
   Іван.Здрастуйте, Пелагея Кондратьєвна! Моє вам поштеніє! Сорок одно з утиральничком!(Розшаркується перед Палажкою і подає їй руку).
   Федір(поточуючись).А моє – з салхветочкой!
   Палажка.Здорові, здорові були. А що се: люди з церков повиходили, а ви з шинку?
   Іван.С какого шинку? В трахтирі билі!
   Федір.І єщо пайдьом! Потому – сьогодня день воскресний… гуляй! Правда, брат Іван?
   Палажка.Такому молодому, як ти, воно не пристало б те робити, що другі безпутні заводять.
   Федір.Почему не пристало? Раніше почнем жить – больше увидім.
   Палажка.Швидко засліпить…
   Іван.Так ето ви меня, тьотка Пелагея Кондратьєвна, безпутним взиваєте?
   Палажка.А то путній, може? Хай би вже сам волочився, та хоч отого не підбивав(показує на Федора, що стоїть перед ними чуманіючи).
   Іван.Чуєш, Федоре! он тьотка говорить, што я тебя підбиваю?
   Федір.Што тьотка в етом понімає?… Разве она может за наше випить? Бабйо, більш нічаво! Пайдьом, брат Іван! Што нам с етім бабйом водиться?
   Фенька(призро).Бабйо!.. А ти не стоїш і баб'я… Випил одну да і з ног валишся.
   Федір.Правду говориш, што одну… Одну – только не чарку, – держи карман шире! – кварту!.. Правда, Іван, кварту вкутали?… Вон наш подмастерья только чвьортку випил да и звалився, – с трахтиру домой понесли… А ми – по кварті черкнули!., да еще черкньом… Пайдьом, Іван!
   Палажка.Добрим хвалишся!?
   Іван.Да підожди, поговорим с людьми.(Сіда біля Палажки).
   Федір.Знайшов з ким беседу вести? з бабйом!.. Не стоїть!
   Фенька.А ти без Івана дороги не знайдеш? Як та тінь за ним слідкуєш: куди він – туди й ти!
   Федір.Потому… одному скушно… Пойдьом, Іван!
   Іван.Підожди. Он тьотка називаєт меня безпутним. А ви, тьотка, знайдіть мені пару та тогда і скажете – путній я алі безпутній!
   Палажка.Шукай сам собі, якщо знайдеться така, що піде за тебе.
   Іван.Разве я такой з себя, што за меня ніхто не пойдьоть? Разве я такой, Фенька?
   Фенька.А ти думаєш – кожная за тебя так і ухопиться руками? Я – первая наплюю на тебя!
   Іван.Про тебя – горя мало…
   Фенька.То чого ж і спрашивается? Ну і іщи себе какую-нибудь танцорку!
   Іван.А тобі завидно?
   Фенька.Байдуже! Не нуждаемся…
   Іван.Как старець в копійкє?
   Фенька.Як там говорят: не вздьоргувало на молоці, не будеть вздьоргувать і на сироватці!
   Іван.О-о, да ти звєсная: пройшла огонь, воду і мєдні труби!
   Фенька.Только не била в таких дурнях, як ти.
   Палажка.От уже й завелися. Годі, облиште!
   Федір.Іван!., пайдьом… Што нам тут боби розводити?
   Фенька.Іди вже. Он – бачиш – твоя тінь за тобою соскучилася!
   Іван.А ти рада б стати і тінню, да нет такого – за ким слідкувати?
   Фенька.Мала журба: знайдьом! Є багато дураков на білому світі! А вот тобі, небойсь, желательно бить тінню, та страшно, штоб хвоста не одрубали.
   Іван.Хто? Ти, може?
   Фенька.Знайдуться ті… що содержаніє дають.
   Іван.А-а… ти он про што?…(Жартівливо до неї).А што, ти думаєш, Фенько? Єслі би, примірко сказать, Да сюда ее позвать?…
   Фенька.Іди сам да й зови… Што, страшно, не бойсь?
   Іван.Чаво страшно? Меня нішто не устрашить! Вот як зажарю – сама вийдеть!(Почина гулко трати на гармонії).
   Фенька.Дожидайся – діждешся!
   Іван.А што, разві дома нет? Пелагея Кондратьевна! дома?
   Палажка.Хто?
   Іван(указуючи головою на вікно).Она… как ее?
   Фенька.А ти забил уже, як і звати?
   Палажка.Химка?
   Іван.Да, да… Хима!
   Федір(що досі стояв і чуманів, почувши слово «Хима», почав охриплим голосом співати).Наша Хима запотіла,Купатися захотіла…
   Іван!пайдьом.
   Іван.Да ну, не ори!
   Федір.Пайдьом до трахтира… Скушно так.
   Іван.Ну, сам і йди, коли скушно.
   Федір.Вот уж і пристал до бабов!(Махнувши рукою, переходить через улицю і звішується на перила, котрими обнесене провалля).
   Іван.Пелагея Кондратьєвна! Хима дома?
   Палажка.А тобі нащо?
   Іван.Нельзя лі позвать?… Страх люблю хорошеньких!
   Палажка.Що з того, що хороша? Хороша, та не тобі.
   Фенька.Ну, уж і хорошенька! Знашол красавицю: під нос мимрить, через губу плюйоть!
   Палажка.Не раю я тобі, парубче, встрявати до неї.
   Іван.Отчаво?
   Фенька.Хвоста, кажу, врубають!
   Палажка.А від того, що у неї є той, за ким вона повинна ходити.
   Іван.Што с того, што єсть? І пускай себе ходить, а до меня вийдеть на беседу.
   Палажка.На яку бісову беседу? Задля чого?
   Фенька(регоче).Загорелось побеседовать – вот як!
   Іван(сердито).Да не кавкай, жаба! Не до тебе говорять.
   Фенька.Ага, запала в глаз запороха?
   Іван(до Палажки).Как задля чого?… В глаза ясния посмотреть, слово любезное з сахарних уст услишать.
   Палажка.Облиш, парубче, на чужих дивитися та до їх залицятися! Хіба ти, як путній, топчешся біля неї? Так – аби її з розуму звести та ще більшого їй лиха заподіяти.
   Іван.А почом ви знаєте, как я топчуся? Может бить, я добриє намєри имею.
   Палажка.Видко по другим, які.
   Іван.Ех, тьотушка! ви не вірите мені. А от вам Христом-богом забожуся, што єщо мені ні одна так дєвушка не правилася, як Хима.
   Фенька.Красавиця писаная! Только борошно з лиця сиплеться!
   Палажка.Ну, що з того, що вона тобі наравиться? Я йому кажу, що не личить тобі до неї залицятися, щоб не наробив їй більшого лиха, а він одно стовбичить: наравиться! наравиться!
   Іван.Да якого ж я їй лиха заподєю? Посмотрю только, глаза порадую.
   Палажка.Паси їх на других.
   Іван(зітхнувши).Як ее увідєл – всех забил… Не желаю на других смотреть да і только!(Помовчавши).Вірите: скус ко всему пропал!.. Сьогодня в трахтирі седю, а она перед глазами так і стоїть, так і вертиться.
   Палажка(зітхнувши).Так до серця пристала?
   Іван(махнувши рукою).Вон как!
   Фенька(регоче).Как шевська смола до кожуха!
   Іван(чуло).Тьотушка! викличте… Благодєтельниця моя!
   Палажка(підводячись).Та піти вже! Нічого з тобою робити.(Жартівливо).Ще, бува, згориш.
   Іван.Істинно говорю, што згорю, потому – огнем отут печот меня.(Указує на груди).
   Палажкавиходе.
   Вихід ІІІ
   Фенька(злюче).Іване! Я тобі навсправжки говорю: не впадай ти возлі Химки, бо…
   Іван(призро).Бо што?
   Фенька.Я тобі дешпоту нароблю!
   Іван.Короткія руки імеєш.
   Фенька.Позичу у тих, в кого вони довгі.
   Іван.Страхай других, а не меня. Видали ми види!
   Фенька.Оже таких не видал, как увидиш. Вот тобі хрест! – і тобі і їй глаза видеру!
   Іван(насмішкувато).Заживьоть!(Почина грати на гармонії).
   Федір.Та хоч грай, може, веселіш буде; а то – засну… Отут біля провалля звалюся та й засну.
   Фенька(чуло).Іване! прошу тебе… Разве ти забил? Ніхто тебе так не любил и любить не будеть, як я.
   Іван.Одв'яжись, навіжена! Обридла!
   Фенька(грізно).Обридла?… Ну, знай же, Іване, што ето тобі так не пройдьоть!
   УвіходеПалажка.
   Вихід ІV
   Іван(углядівши Палажку).А што, тьотушка? Кликнули?
   Палажка.Не можна вийти. У панича зібралися гості, треба у хаті бути.
   Іван(злюче).А штоб їх нельогкая взяла!
   Федір.Та грай, а то гармонію порву!
   Іванзо зла почина грати до танців. Федір, почувши, почав танцювати, придержуючись руками за перила. Палажка регоче. З двору чутно веселий голос Химчин: «Хтось там грає! хтось там грає!..».
   ВибігаXимкаі здивована на хвіртці стала.
   Вихід V
   Xима.Бач, тут у їх весело. Музика своя!
   Іван(схопившись).Моє поштеніє, Хима… Хима Івановна.
   Xима.А ти почім знаєш, що я Івановна.
   Іван.Ну, не Івановна – Петровна… разві не все одно? По батюшки якось уштивіє.
   Федір.Та грай! што ж ти перестал грати?
   Палажка(регоче).О, щоб вас, чудодії! Грай уже, бо твій товариш тільки що налагодився танцювати.
   Іван.Подождьоть.
   Федір(побачивши Химу).Знову пристал до когось… От, подлипало! Хто ж ето такой? Што-то не по знаку.(Переходить через улицю. Задивившись на Химку).А-а…
   Хима(жартівливо).Чого ти на мене витріщився, неначе з'їсти хочеш?
   Федір.Потому, значить… антик! Іване! Што ето за девушка? Заграй, ми с ней потанцюємо.
   Іван(сердито).На сторону! Не приставай, бо…
   Федір.Бо што?
   Фенька(зло регоче),От єщо дуеля будеть!
   Іван.Зуби цілі?
   Федір.До одного… Разві я што?
   Іван.Ну й не приставай… Не с тобой говорять!
   Федір.Не со мной?… Ну… ну, так пайдьом в трахтир!
   Палажка.Та що це ти, Іване, такий злючий сьогодні?
   Фенька(регоче).На мозолю наступили!
   Х и м а. І справді: чого се ти на парубка наскіпався? Що він зробив тобі таке?
   Іван.А то, што залил очі… не лізь другим в глаза!
   Фенька.Боїться, штоби голубонька другим в руки не порхнула!
   Xимка(неймовірно глянувши на Феньку).Що це у вас таке?… Я думала у їх весело… музика… а вони – гризуться. Коли так, то я й піду від вас.
   ФенькаС богом, Парасю!
   Іван.Ні, ні… стой… не ходи. Ворочай назад!
   Xимка(жартівливо до Йвана).А ти ж заграєш… Щоб я з ним(указує на Федора)потанцювала?
   Іван.Хоч?
   Xимка(весело).Страх люблю танці!
   Фенька.Больше, чем паничов?
   Палажка(до Феньки).Та чого ти сичиш? Хай молоді бавляться.
   Фенька(призро глянувши на Химку).Молоді? Пасок с тридцять с'єла!
   Іван почина грати, а Химка, дивлячись на Федора, притупує ногою і поводе плечем.
   Xимка.Що ж ти, парубче, не починаєш?
   Федір(глянувши на Йвана, чи не сердиться, до Химки).Заривай, заривай!
   Химка почина пританцьовувати.
   Фенька.Как сорока, – стрибу, стрибу!
   Федір.Грай дрібніше!
   Почина танцювати. Спершу уривками, дуже гупотячи ногами, тоді як Химка до його наближається, а далі все дрібніше та дрібніше, аж поки не пішов навприсядки. Химка кругом його, мов пава, пливе, а він, наче м'яч той, по землі качається, гопака оддирає. Тільки що розтанцювались, як у відчинене вікно почувся охриплий викрик паничів: «Химо! Химо-о!».
   Xимка(кинувшись у хвіртку).Тіточко! скажіть, що мене тут немає.(З-за хвіртки).Хлопці, у суботу панича не буде дома – на лови збирається. Приходьте в суботу увечері… тільки з гармонією… Оттоді ми потанцюємо! І ви ж будете, тіточко? і ти прийдеш, Фенько?… Погуляємо!
   Знову голос паничів з-за вікна: «Химко! Химко-о!» Химка утікає у двір.
   Палажка(до панича).Та її тут немає. Ось я піду пошукаю у дворі.
   Устає і виходе. На її місце сідає Федір, ледве духа переводячи.
   Вихід VI
   Федір.Хху!., хоч спочити.
   Фенька.Іване! Знову кажу тобі: не приставай ти до Химки, бо дешпоту нароблю!
   Іван(гидливо).Ти?
   Фенька.Я… Великим богом забожуся!
   Іван(призро).Так бог тебе, дурної, і послухаєть! Остогидла ти мені… от што я тобі скажу!.. Ходімо, Федоре.
   Федір(радо).У трахтир? Пайдьом, брат! Нада подкрепиться!
   Береться Іванові за плече, і йдуть улицею. Іван стиха грає.
   Ну, уж і девушка!.. Ловкая девушка… антик!.. Хто она будеть?
   Окриваються за переулок.
   Вихід VII
   Фенька(одна).Остогидла!., остогидла… Ах, будь тричі распроклята твоя мать, не отечеський ти син!.. Я йому остогидла?… Не отищеться у моєму серці не переболевшего места за тобой, растреклятий син, а він говорить – остогидла?! Ах, горькая наша дівичеська участь!.. Одначе я тебе отій танцюристій содержанці так сплоха не попущу… Ні – не попущу… Ти знаєш мене доброю, узнай же, какая биваю я злая!
   На крильці з другого боку дому появляється панич.
   Вихід VIII
   Панич.Тут Химки не було? Де Химка?
   Фенька,Її тутича не било.
   Панич.А то ж хто грав та танцював?
   Фенька.То знакомив кавалери приходили.
   Панич(перекривляючи).Кавалери!.. Які кавалери? може, хлопці?
   Фенька.Пущай по-вашому хлопці… А все ж і хлопці кавалери.
   Панич.Чиї ж то знакомі: твої чи Химчині?
   Фенька.Можеть, і Химчині… почом я знаю? Вам больше должно бить ізвєсно, с кем она знакомство імєєть.
   Панич.А ти не знаєш?
   Фенька.Мені мало надобності других берегти!
   Панич(сам до себе).Та де ж це, справді, Химка? І в дворі гукав – не чутно, і тут – немає.
   Фенька.Можеть, за кавалерами побіжала… Ви смотрітє за ней: в тихом болоті черті водяться!
   Панич.Може, вона в кухні з Палажкою?
   Фенька.Можеть, і с Палажкою… Палажка сейчас у двор пішла.
   Панич(набік).Балуватись почала уже Химка… пора, пора з рук спустити… А все ж треба піти пошукати.(Проходе поз Феньку у двір).
   Фенька.А ви в суботу збираєтесь на охоту?
   Панич(застановлю[ю]чисъ у хвіртці).Збираюся, а що?… А ти почом знаєш?
   Фенька.Сорока на хвості принесла.
   Панич.Хвалилася Химка?
   Фенька.Не знаю, можеть, і она…
   Панич, неймовірно глянувши на неї, поривається іти.
   Возворочайтесь в суботу увечері – вовка поймаєте!
   Панич ще раз подивився на неї і. нічого не сказавши, скрився за хвірткою у дворі.
   Его хорошо я пригадала!.. Он страх ревнивий какой. Вот-то будеть охота, як возворотиться! А он возворотиться, непремінно возворотиться… Он в своїй Химці душі не чуєть… віре їй во всьом… Вот і посмотрить, какая она верная!.. Ха, ха, ха!.. Вона і меня приглашала… Непременно пойду посмотреть, какая то будеть охота, як будуть вовка ловить… Достанеться вовкові, та не миньоться і вовчисі!.. Вот вам, анахтемскія душі, первая от меня зарубочка!.. Одвадитъ он тебя, растреклятий син, засматриваться на других!.. Посмотрим, хто верх возьмьоть… Посмотрим…
   Заслона
   – СПРАВА ДРУГА —
   У павичевих горницях. Велика хата. З лівого боку вподовж стіни стоїть довгий диван, біля його стіл і декілька стульців; з правого боку – двері у другу хату, паничевуопочивальню, вона ж і кабінет. Палажка і Химка сидять на дивані біля столу, на котрім стоїть самовар.
   Вихід І
   Xимка.Тіточко! наллю я вам ще стаканчик; поки не смерклося – випийте.
   Палажка.Про мене, хоч і налий! Люблю я той чай пити. І літом, і зимою люблю: літом він холодить, а зимою – гріє.
   Xимка(наливши, загляда в самовар).От уже й погас. Як почне смеркаться, треба буде другий раз настановити. Гості ж, певно, не обманять – прийдуть.
   Палажка.О-о, вони до того торгу і пішки!
   Xимка.Не зовсім воно так буває. Он Феньку прохала, а – бачте, не прийшла.
   ПалажкаІ Фенька прийде. Підожди, як хлопці на поріг – і вона прибіжить.
   Xимка.Я помічаю, що вона на мене чогось сердиться, а чого – не знаю.
   Палажка.Потурай їй! Хіба вона на одну тебе ремствує? – На увесь мир! їй усюди погано… Збилась з пантелику дівчина та й не налучить на добру путь.
   Xимка.Та чого ж його сердиться? От і мені часом буває так гірко, так тяжко! а проте – посумуєш сама собі та й облишиш… А щоб на других сердиться – ніколи!
   Палажка.То ж ти. Ти інше серце маєш. Добре воно у тебе з самого роду, а Фенька – злюча. Я тобі по правді скажу: ти її остерігайся. Вона недобра і може лихого тобі заподіяти.
   Xимка.Через віщо? Я ж їй, здається, нічого такого не зробила, щоб їй слід на мене мститися.
   Палажка.То ти так думаєш, а вона інше гадає… Чого, бач, до тебе упадає Іван, а не до неї!.. От її зло і розбира.
   Xимка.Хіба я його від неї переманювала?
   Палажка.Ну, піди ж ти! І я казала, так не йме віри. Я вже їй товпичила, що на такого, як її Іван, ти і не подивишся… Що воно за чоловік? Ледащо городське, та й годі! Хвалька з себевидає та наряджається, як той павич, щоб другим у вічі кинутись, – ось, мов, ми які! А навсправжки – слова доброго не стоє!
   Xимка(задумано).Бог його знає… На весіллі його вперше стріла… Красивий такий та веселий… Залицявся, у танок повів… Що ж мені – плювати було йому у вічі, чи що?
   Палажка.Та облиш турбуватися про Феньку: безпутна дівчина, та й годі! Така вже змалку зародилася, – добра нікому не жадає.
   Xимка.Господь його знає… Як подумаєш про своє життя – така завіна ухопе!.. Матір обдурила, кинула рідну оселю, пішла… куди? нащо?… Ох, тіточко, якби ви знали все!
   Палажка.А в тебе мати ще жива?
   Xимка.Були живі, як кидала, а тепер – не знаю… Прокляла мене мати і вістки об собі ніколи не подає. А знаєте, так би хотілося коли-небудь хоч невеличкою пташечкою перекинутися та полетіти до рідної оселі, подивитися, що там робиться!..
   Палажка.А давно ти з дому?
   Xимка.От уже третій рік на покрову кінчиться.
   Палажка.Давно.
   Xимка.Давно, тіточко.
   Палажка.А дома ще хто-небудь зостався?
   Xимка.Брат… Тепер йому уже чотирнадцять минуло, та невеличка сестра Орися. Я сама найстарша. Були і після мене, та померли… А я от зосталася на лихо матері. Хіба вона такого ждала від дочки?
   Палажка.Що ж то, панич так до серця прийшовся?
   Xимка.Яке там? Дурна була, дурний розум мала… Убожество, бачите, нас заїло; страшне убожество! Після батька ми зосталися невеличкими; а нас було п'ятірко. Добра ж того – тільки хата з огородом… Батько, значить, дворовим були. Як вийшла воля, то його покійний пан і наділив огородом. Задворові наділ получили, а дворові – нічого… Ну, звісно, поки був живий батько, то землю у других брали, – ми нужди й не знали… А може, і тоді нужда була, та ми, як малі були, то того не примічали;а як умер – то злидні нас з усіх боків так і укрили!..
   Палажка.Ще б пак! Де вже одній матері з малими дітьми та нужди не терпіти?
   Xимка.Вірите, – часом шматка сухого хліба не доставало! а про одежу уже і казати нічого. Звісно, на нас мати сердилася, часто гримала, а найбільше на мене, бо я найстарша була… Не привертало оце нас до матері: ми все її сердитою щитали. А вона, може, й сердилася від того, що як не билася, як не клопоталася, а куди не кинь, то все недостача. Недаром кажуть, що добро тільки робить людей добрими, а злидні та лихо – злими… Поки я мала була, то боялася не слухатися матері, а стала підростати… Хотілося молодій, як і другим, пожити, часом і погуляти, нарядитися не в те дрантя, в якому мене водили.
   Палажка.Звісно, як молодій дівчині.
   Xимка.Подруги, дівчата, бувало, як зберемося, то все плещуть: та тебе, Химко, якби нарядити краще, то ти б як та панночка виглядала… Тут і хлопці почали задивлятися-зачіпати… Я й справді вбила собі в голову, що я красива… А тут і панич приїхав на літо додому.
   Палажка.Оцей самий?
   Xимка.Та цей же… Він десь учився, чи що, та ото вже, скінчивши науку, прибув на батьківське добро відпочити. Непоказний він з себе, – от як бачите, – високий, сутуловатий, та тільки добрий, обхідчастий зо всіма. Стрів якось мене, почав зо мною розмовляти… А далі почав присоглашати їхати з ним у город, за хазяйку бути… От моя дурна голова і пішла кругом від думок!.. Довго я не подавалася, – як таки кинути матір та поїхати з паничем? Що люди скажуть та що й мати заспіває?
   Палажка.Звісно, звісно… Перший ступінь завжди страшний!
   Xимка.Почало літо минати, панич ще більше пристає. Я тобі й те, я тобі й друге: і одежу справлю гарну, городянську, і плату тобі положу таку, що, як не схочеш у мене жити, то щоб нужди ніякої не знала; а в мене жити буде тобі добре, будеш сама собі хазяйкою і господинею… А як же я матір покину? – питаю. – Так, каже, я тобі скажу, коли буду їхати, а ти вийди за хутір; я тебе візьму з собою, та й поїдемо… Завдав мені загадку таку, що я не спала й не їла, аж на лиці змарніла!.. Помітила мати. – Чого се, питає, – недужа, чи що?… Мовчу, бо як його похвалитися матері?
   Палажка.Та звісно.
   Xимка.А тут і час паничевого виїзду наближається… Завтра, каже, перед вечором їду. Виходь… Вийшла я і не за тим, щоб з ним їхати, а щоб йому сказати, що я не поїду. Як же почав він мене умовляти та улещати! І кучер, що панича віз, теж каже: та чого ти, дурна, кородишся? їдь: добре тобі буде!.. Взяли мене удвох, посадили на бричку та й повезли…І от уже швидко три годи мине, як я отут живу!.. Через місяць, а може, й через два, як я покинула матір, приїздив той самий кучер, що одвозив нас. Розказував, що мати спершу побивалася за мною, горювала та плакала, поки не дозналася, де я… Вона думала, може, яке нещастя лучилося: утопилася або звір заїв… А як дозналася, то страшно розгнівалася на мене і прокляла… заказала, щоб я ніколи вже не верталася до неї… Отаке-то, тіточко, вчинилося!
   Палажка.Ох, чого, Химо, не буває на віку! Недаром кажуть: вік прожити – все равно що довгу ниву перейти, – не раз спіткнешся і поколешся.
   Xимка.Та вже нікому, мабуть, отак, як мені! що й сама накололася, і другим загнала – от таку завбільшки! – спичку у саме серце.
   Палажка.Чого тобі? Ще тобі гріх і на бога ремствувати. Що не гаразд ти перед матір'ю вчинила, то – правда; а що сама, кажеш, накололася, то – другим гірше є… От хоч возьми Феньку: зовсім з пуття збилася; так і пропаде!
   Xимка.А мене що жде?
   Палажка.То бог знає, що тебе жде. Оже, дивлячись на тебе, то – від тебе ще твоя доля не втікала: сама ще ти молода…
   Xимка.Що з того, що молода?
   Палажка.І красива… Та й панич же, може, надба чого-небудь тобі.
   Xимка.Та спасибі йому. Хвалився якось: вже, каже, шість сотень положив на моє мення у банці.
   Палажка.От бач, ну й чого ж тобі? То якби він тебе не жалував та зобіжав, а то, бач, як старається про тебе. Чи й розійдетесь ви, то буде чим вік прожити.
   Xимка.Я об тім не турбуюся, тіточко; а мене печія пече, як подумаю, що я таке?… Содержанка паничева, та й годі!
   Палажка.Ті-і!.. об чім турбуєшся? Хіба ти заміж не мусиш вийти?
   Xимка.За кого? Хто мене візьме таку?
   Палажка.Яку? Якби в тебе не було нічого або дітвора тебе обсіла, то то так! А то тільки моргни, – перший хазяйський син тебе візьме!
   Xимка.А потім буде докоряти та паничем очі вибивати?
   Палажка.А трясці не хоче? Хіба він сліпий, що не бачитиме, кого бере? Чого ж йому докоряти? Можна йому й одказати, бачили, мов, очі, що купували!
   Xимка.Та все, тіточко, не гаразд. Краще, якби все було як слід.
   Палажка.То, може, у вас там по селах ще придержуються цього звичаю, а у нас, у городі – уже про його й думати забули. Хіба мало усяких береться, та й живуть собі, та ще як гарно живуть!
   Xимка(задумано).Ох, тіточко! Як ви мене звеселили своєю розмовою… дух мій угору підняли… Ще, значить, наша доля не вмирала?
   Палажка.А ти думаєш, умерла? Облиш журиться!
   Xимка(весело).Му, тепер же хай ідуть наші гості, – от яка буду весела!
   Палажка.Веселись. Одно тільки пораю тобі: не дуже ти вбивай на того красня – Івана, – то непутяща людина: добра він тобі не принесе, а тільки зіб'є з пантелику.
   Xимка.Та вже ж як заграє, то потанцювати можна?
   Палажка(усміхнувшись).Можна… Чому не потанцювати? Танцюй, та тільки розуму не протанцюй!
   Xимка(весело).А дзуски не хоче?… Я, тіточко, тільки потанцюю… Ну і люблю ж я ті танці, он як – люблю! А ви самі знаєте, коли мені доводиться танцювати?(Кинувшись).Що ж се я? Забалакалася з вами та й не туди, що самовар зовсім погас.(Хапається за самовар).Я, тіточко, зараз; тільки доллю та розведу самовар… минуточкою… Бо як прийдуть наші гості, а тут і самовара нема. Що вони скажуть? Ото, скажуть, хазяйка!.. Я зараз… минуточкою!(Виходе з самоваром).
   Вихід ІІ
   Палажка(журливо).Дитина, зовсім дитина… Весело й слухати, як вона щебече: тут плаче, тут і сміється – все разом… Отак і мені колись було за мого молодого часу. Наче живий, він устав передо мною, як вона розказувала про себе… І дивно: так само кинула батька і матір, як от і вона… Повіяла в чужу сторону за другим, думаючи того химерного щастя до себе залучити… А де воно, те щастя?… Розвіялося димом по чужому полю!.. На кого всі надії складала, той обдурив, кинувши одну між чужими людьми з малою дитиною… Та й тієюгосподь не дав очей нарадувати: до году не дожило – померло… Зосталася я одна, на весь вік одна… чужою наймичкою, чужим попихачем… Як буду вмирати, то нікому буде і очей закрити, якщо не знайдеться яка чужа добра душа!.. Ох, краще про се не думати. Живи, як живеться… Видно, така вже божа воля та наша нещасна доля!(Зажурилася).
   Вихід ІІІ
   Xимка(убіга).От я і вже, справилася. А ви, тіточко, сумуєте?
   Палажка.Та так… Зосталася одна та й задумалася.
   Xимка.Не сумуйте, тіточко. Ударимо лихом об землю! От прийдуть наші гості, погуляємо!
   Палажка.Гуляй уже ти, молода; а я своє одгуляла.
   Xимка.Я, тіточко, качку спекла, закуски, що позоставались тоді, як у панича були гості, – припасла… Пляшку вина сховала, доброго вина! Закусимо, вип'ємо, потанцюємо!.. Ви не повірите, яка я після вашої розмови стала весела, – наче гора з плечей звалилася! Так би, здається, і пішла в танок, якби було з ким, і без музики танцювала б!.. І сама не знаю, чого це мені так стало весело?… Видно, не перед добром.
   Чутно за коном гру на гармонію. Химка кинулась.
   О-о… чуєте! Ідуть! ідуть!..(Вибігла з хати).
   Вихід ІV
   Палажка(сумно).Ох, гуляй і веселися, поки ще молода та журба тебе кругом не опанувала!
   Голос Феньчин за коном.Ідіть, ідіть… Там уже давно вас ожидають, од нетерпєнія аж губи кусають.
   Голос Химчин.Гармонію принесли?
   Голос Іванів.Ось вона!
   Голос Химчин.То коли так, жалуйте, просимо у хату.
   Увіходе Химка, за нею – Іван з гармонією, за Іваном – Федір.
   Вихід V
   Іван.А єслі би, значить, без гармонії, то поворочай спиною назад?
   Xимка.Атож!
   Іван.Доброго здоров'я, тьотушка, Пелагея Кондратьєвна.
   Палажка.Здоров, тітчин п[л]еміннику, коли в тебе була тітка.
   Федір.Здрастуйте, тьотушка… Та у його как тих тьотушок, то і не полічити; родной только нету.
   Іван.Нашто мне родния, когда і чужія жалуют? Вот одна только Пелагея Кондратьєвна завсегда протів меня ідьоть.
   Палажка.Не йду я ніколи ні про[ти] тебе, ні за тебе.
   Xимка.Та годі вам… Ти, Іване, завжди почнеш змагатися. Краще сідайте, а я зараз самовар унесу.
   Федір.Ехто можно.(Сіда).
   Xимка(наткнувшись на Феньку, що стояла за Дверима і підслухувала).Ох, господи! Се ти, Фенько? Як ти мене злякала.
   Фенька(за дверима).Можна до вашої компанії пристати?
   Xимка.Та я ж тебе давно прохала. Іди, – у гурті веселіше буде.
   Фенька увіходе, а Химка виходе.
   Вихід VI
   Іван(набік).Треба чорта хату холодити!(До Палажки, сідаючи біля неї).Ви кажете, што ні за меня, ні проти меня… безразлично… Ето і будеть то, што я говорил: не жалуєте меня.
   Палажка.Хай тебе рідна мати жалує.
   Іван.Не било отродясь.
   Фенька.Вот і я до вас прийшла. Здрастуйте.
   Федір.Моє поштеніє.(Протягує їй руку).
   Фенька(не подаючи руки).До тебя і речь? Пойди, умойся!.. Я до тьотушки прийшла.(Сіда біля Палажки).
   Палажка(до Івана).Що ж, ти без матері родився?
   Іван(жартовливо).Без нея… Бабушка в бур'яні поймала.
   Палажка(до Феньки).Дивись, яких зразу в мене племінників та племінниць набралося! І той гука: тьотушка! й друга потріпує: тьотушка! Яка я вам тьотушка? Палажка, та й годі.
   Іван.Так не уштиво.
   Федір.Уштивіє: тьотушка.
   Палажка.О-о, ще й третій племінничок знайшовся? Тю-тю на вас!
   Федір(до Феньки).А ви што ж меня, мамзель, зобидили?
   Фенька.Не чіпляйтеся, мусью, бо очі заплюю!
   Федір.Видиш, ви какі? Не тронь меня!(Сідає біля Івана).
   Фенька.Такіє і єсть.
   Зривається іти і знову трохи не спіткнулася на Химку, що вносе кип'ячий самовар.
   Xимка.Стій, стій! Самовар.(Станове самовар на стіл).Куди ж се ти? Зараз будемо чай пити.
   Фенька.Пейте без меня.(Виходе).
   Вихід VII
   Xимка.Що це з нею таке? Прохала ще вдень прийти – не прийшла. А це забігла, та зразу й вилетіла.
   Іван.Дрок укусив… Такая єсть лошадиная муха, дрок називається!(Регоче).
   Палажка.Чи не ти, бува, його з собою приніс?
   Федір.Ужасть сердитая! Руки не подала… Как тигрица лютая!
   Іван.І без нея обойдемся… Єще веселеє будеть.
   Фенька(за дверима).А я на ваше безголов'я сейчас возворощуся. Пойду только довідаюся, чи все благополушно у господ, та сейчас і возворощуся.
   Xимка.Вертайся, Фенько, вертайся, сестрице! Я зараз чаю наллю.(Почина поратися біля чаю).
   Іван.І зачєм ви ее, Хима Івановна, напрохуєте?
   Федір.Только помісь одна!
   Палажка.Що то воно за «помісь» таке?
   Федір(сплюнувши).Мішать, значить, будеть нашому веселому собранію.
   Палажка.Ось не верзи ти чортибатьказна-що своїм повстяним язиком! Говори, як тебе змалку учили говорити; а то: помісь!
   Федір.Змалку по-мужицькому я говорил.
   Палажка.А тепер по якому?
   Федір(дивлячись на Івана).Тепер…
   Іван.Ето, значить, у нас серед майстров на железной дороге допускається… вольная беседа… Ну, хто-небудь там што-небудь своє і ізмислить… Примірко: помісь… Посміються, значить, значала, а потім і всі починають так говорить.
   Палажка.Не по-людському?
   Іван.Зачем не по-людському?
   Федір.Ми более все по-благородному.
   Палажка.По якому ж воно благородному, коли тебе ні простий, ні благородний не пойме?
   Федір.Конешно, простой не поймьоть, потому што он по-благородному не знаєть.
   Xимка(подаючи чай).Просю покорно. Вип'ємо, тіточко, і ми з вами?
   Палажка.Та про мене, то вже й буде. Скільки ми до сього випили?
   Xимка.Скілько там випили? Чашечку-другу, та и усе… То ж воно коли було?
   Палажка.Та налий уже, ще одну вип'ю.
   Xимка(наливши, подає).От же Фенька не вертається. Так її і чай прохолоне. Хоч накрити.(Накрива блюдцем).
   Іван.Ей больше і следуєть з ледком; а нам… з ромком! Правда, Федоре?
   Федір.Хорош чай з ромком!.. Пам'ятаєш, Іване, как ми пили в послєдній раз у Гершка?… Уж проклятий Гершко! Єжелі, значить, захочеть догодить… Поднесеть такого… Аромат – так і ідьоть, а шмелі зразу у голові загудуть, как той американський паровоз!
   Xимка(кинувшись).Стійте! Я зараз… Здається, десь ром був.(Поривається іти).
   Палажка.Та не турбуйся, Химко!
   Химка виходе.
   От уже й появились вигадшики! Пили б те, що дають.
   Іван.По одному, тьотушка, слєд… Для воспаленія чувствій.
   Федір.І услажденія скуса.
   Палажка.Воспалитесь і усладитесь так, що відсіля і рачки не полізете.
   Іван.Зачем?… Разве ми не знаєм, де і как слєдуєт поводиться?
   Федір.Биваєм і ми у благородной компанії!
   Палажка.У Гершка в шинку?
   Федір.Зачем в шинку?., в трахтирі!.. В шинку все больше прості бивають, а в трахтирі – благороднії.
   Палажка.Ті благородні, що як свині голодні?… Благородний чоловік у себе і дома знайде, що випити та поїсти.
   Іван.А проєзжий?
   Федір.Ну, вот: проєзжий?… У проєзжого в дорозі нєту дома.
   Палажка.Та проїжджий же не стане наливатися У вашому трахтирі!
   Іван.Случається… Одного я сам виділ… Три дні сідєл – і днем і ночью… Дойшов до того, што і подвестись не можеть… Лежить да гукає: лий мені в горло!
   Палажка.Поки навіки не залився?
   Іван.Зачєм?… Приєхала компанія да і взяла з собою. Так за руки, за ноги взяли, в вагон укинули да і повезли. Смєху било! Несуть да приговоривають: мертвоє тєло несем!
   ВертаєтьсяXимказ пляшками й мисками.
   Вихід VIII
   Xимка.Я вже заразом усе несу. Ось вам ром.(Станове перед Іваном пляшку).Це запіканка… А це нам з вами, тіточко, пляшка вина.(Станове перед Палажкою).
   Палажка.Не турбуйся про мене: я не п'ю.
   Xимка.А це – закуска.(Станове печену качку).Стійте, я зараз хліба достану.
   Палажка.Та не клопочися!
   Xимка.Які там клопоти? Хліб тут, у шахві.(Біжить у другу хату і незабаром виносе хліб, пироги і тарілки і все те розстановлює по столу).
   Палажка.Навантажила повен стіл!
   Федір.То не про нас… Вот – про нас.(Бере пляшку рому).Правда, Іван?(Одпива з півстакана чаю і долива ромом).Лить і тобі?
   Іван.Уцяпни!
   Федір.Куди? Надпий же!
   Іван.На блюдце одлий.
   Федір одлива з півстакана і долива ромом. Іван, помішуючи ложечкою, пробує.
   О-го, забирательний!
   Xимка.Панич казав, що то ром страшенно кріпкий. Він як чай п'є, то тільки по ложечці у стакан вливає.
   Федір.А вот ми попробуємо, чи правду панич кажеть… Іван! Душа міру знає?(Дивиться на Івана. Той хитнув головою. Федір, перехиливши стакан, почав навхильці пити. Допивши до половини, станове)… Єсть дух!.. Разві мало не доходить до того, што в Гершка пили.
   Xимка.Тіточко! невже ж і ми не вип'ємо з вами? Уже ж як гуляти, то – гуляти!(Налива вина в чарку Палажиі і собі).
   Іван.Ето хорошо. І мені будеть с ким цокнуться.(Бере стакан і цокається з Химкою; потім помалу п'є).
   Xимка.Тіточко! Нуте й ми з вами.
   Палажка.Та я ж нічого не п'ю.
   Xимка(трохи надпивши).І-і, боже, яке добре! Ось хоч пригубте, тіточко!(Подає чарку Палажці).
   Палажка.Од тебе не одчепишся.(Бере чарку, надпива).Справді, добре.
   Xимка.То-то. Випийте ж повну.
   Федір.А мені і цокнуться ні з ким? Приходиться самим з собою.(Підніма стакан, цока ним себе по лобу, а потім миттю випива).Хху-у!
   Іван(з півстакана надпивши).Крутой та солодкий!.. Паровозом пройшов по животу.
   Xимка.Може, другий?
   Іван(мота головою).Ні.
   Федір.Можна другой, но – перепочивши.
   Палажка.Куди вже тобі другий пити, коли ти й від першого захитався.
   Федір.По ехтому і перепочить нада… Хху-у!
   Xимка.Краще рому не пийте. Хай йому! Поп'єтесь та й не заграєте, і не потанцюємо… Закусіть краще, а як схочеться випити – ось запіканка.
   Федір(п'яно).І запіканки вип'ємо!
   Іван.Да, закусить нада… Будто шестірньой скородить!
   Xимка.То он – качка. Жирний був селезень! Просю покорно. Чого вам? Ось ніжка.(Кладе йому на тарілку ніжку і подає).
   Іван.Ні. Етого я не люблю.
   Xимка.А чого ж? Груднинки, може?
   Іван(мота головою).І то – нет… Вот(указує).
   Xимка.Куприк? Що ж тут їсти? Сама кістка!
   Іван.Лакомий кусочок!
   Xимка(кладе на тарілку куприк).І що тут лакомого?(Сіда і п'є потроху чай).
   Іван(одламує носик від куприка і їсть).У-у, смак!
   Федір(протягуючи руку до пирогів).А мені – перожка… У меня мать попадя била і перожков їсти навчила.
   Палажка.Чом же ти у попи не постригся, коли в тебе мати попадя була?
   Федір(кутуляючи пиріг).Не захотєл.
   Палажка.Видно й по тобі.
   Федір.Я і в бурсі бил.
   Палажка.Скажи краще: під бурсою валявся, як з шинку п'яний ішов.
   Федір.Не – у бурсі… І кашу бурсацькую єл.
   Палажка.Не видно, щоб тобі багато доставалося бурсацької каші: чоловіком би був.
   Федір.Много єл.
   Іван.Та ну, не бреши. Надоєло твої брехні слухати! Думаєш, справді в шинку алі в трахтирі?
   Федір(підводячись).Я – нічаво… Я только пойду провєтрюсь, жарко тут, ху-у!(Поточуючись, виходе).
   Палажка(собі підводячись).Та й я піду на часок, довідаюся, де це наша Фенька.(Іде).
   Xимка.І справді: чому вона не йде? Ходімо силою її приведемо.(Схоплюється і йде. Іван придержує її за спідницю).
   Вихід IХ
   Іван(тихо).Хима Ивановна! Пусть вона одна ідьоть. Зоставайтесь тут.(Палажка виходе).
   Xимка.Не личить нам удвох зоставатись.
   Іван.Чому?(Горнеться до неї).Любезная моя!(Цілує її ззаду у щоку).
   Xимка(вирвавшись).Та ну! Вигадав що!(Мерщій виходе).
   Іван(один).Іш, какая недотрога! А нутро все так і палить, так і жжьоть… Ех, проклятая!
   Хапає гармонію і почина журливої грати. Через який час на порозі появляється Химка і, розчинивши двері, становиться біля одвірка, слуха, що Іван грає.
   Вихід Х
   Xимка(сама собі).Та й красивий же, вражий син, який! Так і бере на себе очі.(Любується на його).Не йметься мені віри, щоб він був такий, як тітка каже… То ще поки він парубкує, то видає з себе такого… гуляку; а як ожениться, то, певне, переміниться.
   Як Іван перестав грати і підвів голову, Химка зразу похнюпилася, наче зажурилася.
   Іч, яку ловку та голосну зачали! А нуте ще.
   Іван.Грусть одна!(Сяке-таке приграє).
   Xимка.Нащо ви так багато п'єте?
   Іван.Потому – грусть!
   Xимка.Через те й грусть, що п'єте.
   Іван.Нєт… Через то, што я один.
   Xимка.А чом же ви собі пари не знайдете?
   Іван.Хто не люб – сокочить, а хто люб – не хочеть.
   Xимка(заграючи).А ви б попрохали.
   Іван(радо).Невже?
   Xимка(усміхаючись).Ось попробуйте.
   Іван.Хима Ивановна!
   Xимка.То ви про мене? Я вам не пара… У мене є свій буркун дома.
   Іван.А ви того буркуна бросьте, што вам з його?… Хима Івановна!(Поривається до неї наблизитися).
   Xимка.Не підходьте…, бо зараз утечу, їй-богу, утечу!(Вернулася і наткнулась на Палажку).От і гаразд, що ви, тіточко, вернулися; а то – покинули нас удвох.
   Іван(набік).Вот чорт старую принес! І чого вона сюда встряла?(Сіда і почина грати на гармонії).
   Вихід ХІ
   Палажка(увіходячи).Шукала, шукала Феньки – як лизь злизав! Нігде немає. Іду сюди, а щось на порозі сидить. Думала – вона. – Хвенько! гукаю. А воно – як замурчить!.. Коли придивлюся, аж тоФедір сидить і хиляється на всі боки; не знайде, об віщо обпертися, та й хиляється… Іди, Іване, свого товариша порятуй.(Сідає за стіл; за нею – Химка).
   Іван(граючи).Не возьмьоть его нечистий! Прочумається – сам прийдьоть. А хочете, я його зараз призову?
   Палажка.Якби хоч хто підвів його, а то ніяк не встане.
   Іван.Подведьом!
   Почина грати до танців. Незабаром почувся з-за кону викрик Федорів: «Чики, чики! чики, чики! Ух, ріж! грай! грай!» Далі чутно тупотання ногами і незабаром, танцюючи ускочив Федір.
   Вихід ХІІ
   Федір(танцюючи).Ой грай, коли граєш.Коли чорні брови маєш!
   Xимка(підводячись).Коли ж такі, як у мене,Сядь, Федоре, біля мене.
   Виступа з-за столу і почина пританцьовувати. Чим далі, то все більше та більше, поки не почали удвох з Федором і навсправжки танцювати. Іван, не видержавши, і собі скочив з місця і, граючи на гармонії, почав танцювати. Палажка регоче.
   Вихід ХІІІ
   Фенька(появившись непримітна задля всіх, становиться на порозі).Іш, какоє завели!.. Танцюють!.. Як би мені непримітне у кабенету пройти, лєворвера взяти… Он панич возворотился… послав мене за лєворвером… Стой! він угостить вас, кляті!
   Федір(танцюючи).Ой гоп, гопака!Полюбила козака.
   Іван.Чики, чики! чики, чики!..Та червоні черевики.
   Xимка.Як була я молодою,Преподобницею!..
   Фенька.Стой, стой! Ось ми тебе преподобимо!(Непримітно задля всіх поза спинами проходе у кабінет і швидко виходе звідтіля).
   Палажка(запримітивши Феньку, як та юркнула у сіни).Фенько! Фенько!
   Незабаром появляється на порозі панич з револьвером у руках; за ним, вся сяюча, Фенька.
   Вихід ХIV
   Панич(піднімаючи револьвер угору).Стій! Стрілять буду!
   Всі, забачивши, що пан з'явився, спершу так і замерли, а потім – Федір кинувся ховатися за Йвана, а Химка, скрикнувши, схилилася за Палажку.
   Фенька(радо).Іш, как іспужалися!
   Панич(грізно).Що це у моїй хаті заводиться? Химко! Кого се ти накликала сюди? Хто тобі дозволив?
   Xимка(похило).Паниченьку! простіть мене.
   Іван(сміло підходячи до панича).Ваше благородіє! Звеніть меня. Ето я с своїм товаришем пришол до Хими Івановни… Потому, значить… я люблю її, жить без нея не могу… Благословіть нас; я хочу Химу взять собі за жену.
   Панич.Так ти… з добрими замірами?… Ну, коли так, то я нічого не буду мати… А ти ж, Химко, як?
   Xимка(несміло).Я… не знаю… Як прикажете, паничу.
   Панич.Що я тобі буду приказувати? Ти ж знаєш цього парня?
   Іван.Ми, значить, ваше благородіє, давно вже знаємося і любимося з нею.
   Панич.Ну, коли так, то я тільки радий буду, що ти, Химко, пристроїшся, поки твоя мати жива. Боже тобі поможи на все добре! Треба тільки тобі до матері з своїм женихом поїхати,благословенія попрохати. А там вертайтесь та на мій щот і весілля зіграємо.
   Іван.Благословіть спершу ви, ваше благородіє, а до матері поїхать ми успіємо.(Бере Химку за руку і підводить до панича).
   Панич.Яке моє благословеніє? Що за благословеніє? Давай, Химко, чарку горілки… та й усім давай. Вип’ємо за ваше щастя… От вам і благословеніє.(Химка налива і підносе).
   Федір.Вот панич, так панич! Женися, Іване, женись… Уж я на твоїй свадьбі і потанцюю!
   Палажка(набік).Отаке ловись, несподіване!.. Видно, вже обридла Химка, що за першого стрічного випихає.
   Панич(піднімаючи чарку).Ну, за ваше ж здоров’я… Щоб були щасливі та довіку любились!(П'є. Іван і Химка кланяються).
   Фенька.Щто ж ето такоє? Замість того, штоб її розтерзати, він за здоров'я п'є?… Вот как!.. Недаром казали, што панич пришелепуватий… так оно і єсть!.. Тьфу на вас, каторжні!(Поривається виходити).
   Заслона пада
   – СПРАВА ТРЕТЯ —
   У Одарчиній хаті, на хуторі. Хата бідна і гола. На праву руч – піч, на ліву – в кутку, біля божниці, стоїть нічим не покритий стіл. Петро і Орися сидять на лаві біля столу і їдять хліб.
   Вихід І
   Орися.Петре! одріз мені сце сматоцок.
   Петро.А мати, як прийдуть, що заспівають? Он і так уже не багато зосталося.
   Орися.Ти од свого дай… Адзе з ти мені невеличкий сматоцок одрізав, а собі – он який одвалив!
   Петро.Я старший, то мені більше і треба.
   Орися.Петре!., їсти хоцеться… Дай!
   Петро(одрізавши від хліба крайок, дає).На вже, та не пищи!.. А як мати прийдуть та нападуться, що багато хліба з'їли, то я на тебе зверну.
   Орися.Ти з більсе собі взяв.
   Петро.Як більше? Я – раз, а ти – двічі! Мовчки їдять. Увіходе Одарка. Углядівши її, Петро мерщій чималий шматок укинув у рот і почав кутуляти; а Орися, схопившись з лави, напрямилася у куток до печі, теж запихаючись.
   Вихід ІІ
   Одарка.Уже їсте?(до Петра).Аж давишся та запихаєшся!(Глянувши на хліб, котрого невеличкий крайок зостався).Ото уже цілого хліба стріскали?… А щоб вас черви поїли, каторжні!
   Петро,їсти хочеться, аж шкура болить.
   Одарка,їсти хочеться? То ото цілого хліба умекати?… Видно, не сам клав, а ще й другим давав.
   Петро.Кому там другим?… З самого ранку не їли і не обідали.
   Одарка.А я їла, а я обідала, прокляті? Так нема того, щоб підождати матері, що б'ється, як та риба об лід, настачаючи на вас, каторжних!.. Як черва та, точете, як іржа, їсте!
   Петро.Ми ж тільки по маленькому шматочку одрізали!
   Одарка.По маленькому? А чого ж то з цілого хліба тільки он який крайочок зостався? Святі його їли, чи що? Видно, іроде, другим голодрабцям носив.
   Петро.Та побий мене, боже, коли кому й крихту давав!.. Ми оце недавнечко тільки увійшли.
   Одарка.Недавнечко увійшли, а, небійсь, цілого хліба стріскали? Брешеш, бісів сину, ти, видно, на вигін носив і другим давав.
   Петро.Ій-богу, нікому не давав!
   Одарка.Брешеш!.. Геть з моїх очей, а то битиму!(Петро мерщій виходе з хати. До Оришки).А ти біля печі притулилася, запихаєшся?
   Орися.Мені, мамо, Петро дав тільки скибоцку.
   Одарка.Скибоцку!.. Слова вимовити як слід не вмієш, а жереш, як та свиня!.. Геть і ти з моїх очей, не стовбич передо мною.(Орися мерщій вибіга з хати і зустрічається з Ївгою).
   Вихід ІІІ
   Ївга.Чого се ти, Одарко, кричиш? На дітей гримаєш?
   Одарка.Господи! Хіба ж у мене діти як діти!
   Ївга.Шкоду яку зробили?
   Одарка.Та шкоду ж… Он бачиш, – з дому йшла – цілий хліб зоставляла, а вернулася – он який тільки крайок застала… Потріскали, прокляті!
   Ївга.Та не проклинай дітей, Одарко!.. Малі – вибігаються – їсти хотять.
   Одарка.Господи! Де ж його брати, де його настачити на таку черву? Треба ж розміряти з тим, що зосталося… А що ж зосталося?… Учора два хліби спекла… Якщо зосталося борошна ще на два хліби, то й добре… Думала, двох хлібів хоч на три дні стане; а вони за сьогодні один більший укутали… Завтра знову заходжуйся учиняти… посліднім учини! Та ще ж і спекти чимсь треба?
   Ївга.Тепер, Одарко, літо. Багато топлива не треба.
   Одарка.То що ж, що літо? Що ж я на сонці спечу чи на своєму серці, що ні вдень, ні вночі не перестає горіти.
   Ївга.Хіба таки не знайдеться кізячка або трісочки, сушничку якого?… Літом все горить!
   Одарка.Та ти ж ішла оце в хату? Бачила, чим вона огороджена? Які були старі тини – все за зиму попалила, а нагородити було нічим – хіба своїми пальцями!.. Де ж ти того сушничку або трісочки візьмеш?… А кізячка… Хіба ота одна курка, що мусила її у неділю на базар однести та продати, щоб борошна прикупити, – хіба, кажу, ота курка нанесе кізячків?
   Ївга(усміхнувшись).Оце вигадала яке! Де ж таки видано, щоб після курей та кізяки були?
   Одарка.Ото ж то й є!.. А скотини в мене зроду не було. Пару овечат завів був покійник, та прийшлося збути, щоб хоч сяк-так його поховати… Був ще підсвинок – здох, собака – і та з голоду змандрувала!.. Що ж у мене є? Гола душа, та дрантям прикрите тіло, та отих двоє ненажерливих ротів… от тобі й усе!.. При таких достатках і розбери, та розміркуй, як можна в світі прожити… Радніша – якби земля передо мною розступилася, – зразу піти під землю, щоб уже нічого не бачити, не чути!
   Ївга.Оже, Одарко, не одчаюйся. Ще, може, тобі бог і радість пошле.
   Одарка.Буде вже й так радіти. Від радощів та сміхів аж зуби повипадали!
   Ївга.Не журись. Знайдеться така підпора, що й зуби повставляє.
   Одарка.Та що це ти плещеш таке? Мов не при своїм умі!
   Ївга.Чого не при своїм умі? Он же у тебе діти є? Дасть бог, син виросте… ожениться; невістку багату візьме… От тобі й поміч буде.
   Одарка.Дожидайся того, поки воно буде! Черви раніше твоє тіло у землі сточать, ніж діждешся, поки син хоч виросте.
   Ївга.То бог знає, скільки тобі доведеться жити… А може, твоє щастя і раніше до тебе прийде. Знаєш: щастя, як трясця, кого схоче – того й нападе.
   Одарка.Відкіля воно візьметься? Хіба з неба впаде?… Так такого чуда тепер Не буває.
   Ївга.А може, й буде?
   Одарка.Може, кому то й чудо буває; а мені нівідкіля його ждати.
   Ївга(лукаво).А ти жди… то воно й прийде.
   Одарка.Годі казна-що молоти! Краще ти позич мені борошна, як у мене не стане.
   Ївга.І борошна позичу… Чому не позичити?… Прийди або хлопця пришли, – і кізячків дам… сушничку набереш.
   Одарка(радо).Ох, спасибі тобі, Ївго! Хоч ти мене зарятуй, бо… доведеться пропасти, та й годі!
   Ївга.Зарятувати можна. Чому не зарятувати, коли чоловік у пригоді?… Гріх тому буде, хто такого не зарятує.
   Одарка.Спасибі, спасибі тобі, Ївго!.. Ти не повіриш, як мені життя дозолило!
   Ївга.Та годі скаржитись на життя… Ти сама винувата!
   Одарка(здивовано).Я?… Чим винувата?
   Ївга.Усім!.. У тебе є дочка?
   Одарка.Яка дочка?
   Ївга.Яка дочка?… Старша… Химка.
   Одарка(довго дивлячись на Ївгу, гордо).Нема в мене такої дочки і не було ніколи!
   Ївга.От бач, як зразу стрибнула вгору!.. Чого? – Кажуть: голе, як бубон, а гостре, як бритва, – то так оце й ти… Убожество тебе – он як – обсіло, а гордощів не видавило з тебе… Видно, ще мало біди терпіла!
   Одарка.Коли б моїм ворогам хоч сотня частина того, то вони б уже давно згинули!
   Ївга.Ото ж то, бач, і є… А тебе, видно, ніщо не бере: не хочеш покаятися.
   Одарка.У чому?… Перед ким мені каятися?
   Ївга.Та от дочці – не хочеш забути її вчинки. А якби на неї не сердилася та простила, то й вона тобі у пригоді стала… може б, і вона допомогла.
   Одарка.Ївго! прошу тебе: не згадуй мені її… Не згадуй отії гадини, що кругом мого серця аж тричі окрутнулася… сушить його, кров з його ссе!
   Ївга.А я тобі все одно буду товкти: хіба вона така одна? Багато тепер на світі таких повелося… Що ж будеш робить?… Багато є таких, що зіб'ють з пантелику дурну-необачну голову!.. Не ремствуй на неї: може, вона – он як – кається, та що вдієш?… Що скоїлося – не поправиш…
   Одарка.Що ж мені – кланятися їй? Іти до неї та прохати?
   Ївга.Чого тобі до неї іти? Вона сама до тебе прийде; ти тільки прости.
   Одарка.Нічого їй до мене приходити: не гнала я її від себе і приймати не буду.
   Ївга.Ото-то й є, що ти не по-матерньому поступаєш… Ну, посердилася на неї, погримала, та пора ж і перестати… Подумай, Одарко: ти вже стара людина… Бог його знає, який твій вік довгий… Умреш та з собою й прокльони занесеш своїй дитині… Яке їй щастя на сім світі буде, коли рідна мати прокляла?
   Одарка(помовчавши, журливо).А вона ж мені якої слави наробила?… Хіба ж я її не гляділа, хіба не ростила, доброму розумові не навчала?
   Ївга.Якби ж то усі доброго розуму слухалися, то й дурних би та нещасних на світі не було… Що ти будеш робити? Молоде – дурне!
   Одарка.Бог його знає, може, й я винувата, що не попускала їй ні в чім… щодня гризла, просвітку не давала… Звісно – обридне слухати гризню!.. Що ж коли мій норов такий, коли лихо та злидні так дозолили, що живого місця не знайдеш в душі, щоб не ятрилося та не боліло!.. Може, й втекла через те, що гризла, щоб не чути тії гризні…(Помовчавши).Та чому ж вона мені спершу не сказала? Чого утьоком те зробила?
   Ївга.Та й чудна ти, Одарко, яка! Подумай таки: як про те та сказати матері?… Щоб зв'язала або на цеп узяла?
   УвіходеГрицько.
   Вихід ІV
   Грицько.Здорова, кумо… Як ся маєш, як ся поживаєш?
   Одарка.Доброго здоров'я, куме. Отаке, як бач, наше життя: зо дня на день перебиваємося, смерті дожидаючи… а її нема та й нема!
   Ївга.Журиться, Грицьку, твоя кума.
   Грицько.Дурна журба, коли за смертю журиться. Найшла за чим журитися? Вона сама прийде.
   Одарка.Чому ж вона не йде?
   Грицько.Видно, господь не велить.
   Одарка.Прошу ж його, молю!..
   Грицько.Бо про дурне просиш… Як там кажуть: якби господь послухав дурного чередника, то давно б увесь скот згинув!
   Ївга.Оте ж і я їй кажу… У тебе, кажу, дітки малі зосталися, треба їх до розуму довести.
   Грицько(до Ївги).І розумно кажеш: треба їх до пуття довести.
   Одарка.Світ не без добрих людей. Може, другі знайдуться, що краще від мене се діло оборудують.
   Грицько.Знову дурне плетеш!
   Ївга.Уже як чужа матка, то гірше, ніж чужа хатка… А – чужа хата – гірша ката!
   Одарка.Он уже одну виростила і до розуму довела… Буде з мене.
   Грицько.Що ж там буде?
   Одарка.Так… І птиця сміється, не тільки люди.
   Грицько.А ти начхай на тих птиць та людей! Яке їм до того діло?
   Ївга.Ото ж і я їй кажу, так – ні! І слухати не хоче.
   Одарка.Добре вам те казати, бо ви на собі не звідали тії образи.
   Грицько.Якої образи?… То дурниця все, гордощі наші! Якби ти не гордувала своєю дочкою, не складала на неї великих надій, то ніякої б і образи не було.
   Одарка.Які ж я на неї надії складала? Такі, як і всі люди складають.
   Грицько.Та такі ж… Усі думають, що як своє, то найкраще. А ти порівняй своє до других та й скажи; чим воно гірше від їх?…(Помовчавши).Якби ти, боронь боже, чому лихому Химку навчала, – красти чи людям лихе робити, – отоді б і була винувата! А то ж ти вигляділа, виростила її, як і всі; а що вона не захотіла бути тим, чим тобі хотілося її бачити, що ж ти поробиш? Такий тепер уже світ настав!.. Захотіла свою дурну голову затопити… Чим же ти винувата? Якби вона питала тебе, а ти прираяла таке, отоді б була винувата!.. А не питала, то… гріх її, а не твій!
   Одарка.А люди хіба бачать, хіба розбирають, – чи по своїй волі вона те зробила, чи мати на те наводила?
   Грицько.Хіба люди без очей? Не сліпі ж вони, розберуть, не бійсь, що коли хто втікає, то не скаже про свої заміри тому, від кого втікає.
   Одарка.Люди, бач, сього не розбирають, а скажуть, що мати винувата: не вміла держати, доброму розумові навчати.
   Грицько.Може, хто дурне і скаже. Не загородиш же йому рота? А ти на те не потурай… То не людське діло – судити, а боже. Сама у своїй голові покопайся, у своїй душі порийся та й спитай себе: чи винувата ти, чи ні?
   Одарка.Чим же я винувата?
   Грицько.А не винувата, то й не суди дочки своїм судом людським.
   Ївга.Та й я ж їй кажу: посердилася, погнівалася, – пора ж уже й перестати; пора ж і простити!
   Грицько.Що вона перед тобою провинилася, то її гріх, за те вона перед богом і в отвіті буде; а матері отак судити та гнівом карати свою дочку не приходиться.
   Одарка.Та чого ви пристали до мене з тією Химкою? Що ви за такі заступники за неї? Чому ж вона сама не прийде та не покається?
   Грицько.А хочеш? Це не довго…(Підходить до дверей, гукає).Химко! Химко-о!
   УвіходеXимка,хороше наряджена і, склонивши голову, підходе до матері, що здивована і стривожена стоїть, не знаючи, що їй робити.
   Вихід V
   Xимка(падаючи на коліна перед матір'ю).Матіночко!., простіть мене…
   Одарка(бліда, тремтить уся).Хим… Ох! Чого… ти… прийшла?
   Xимка.Простіть мене, матіночко, я винувата перед вами… Наробила я вам слави великої.
   Одарка(опустившись від немочі на лаву).Цить… мовчи!.. Господь тебе прости… Я… я на тебе… гніву не маю.
   Грицько.Отак краще. Це – по-божому.
   Xимка(схопившись, палко цілує матір у руку).Матіночко, моя лебідочко! Ви простили мене… Я знала, що до вашого серця завжди можна доступитися, та не сміла раніше… А тепер… тепер, як простили мене… благословіть ще мене!
   Одарка(здивовано).Благословить?… На що?
   Ївга(утираючи очі).От, бісові сльози, так і котяться!
   Xимка.Я знайшла, матінко, собі пару… Благословіть з нею на шлюб чесний.
   Одарка.Пару?… На шлюб?
   Грицько.Ївго! кликни Івана.
   Ївга(гукає у двері).Іване! іди лишень сюди.
   Убігають Петро і Орися, кожне з півбулкою у руках.
   Вихід VI
   Орися(до Ївги).Тітоцко! Це мені Хима гостинця привезла… Хима добра, Хима славна!..
   Увіходе Іван, теж наряджений, Ївга йому киває головою, щоб ішов до Одарки
   Іван(беручи Химку за руку, склоняється перед Одаркою).Матушка! Я полюбил вашу дочку… Она мне, значить, по нраву прийшлася… Хочу її за жену взяти. Прошу вашого благословенія… Потому, значить, – не могу жить без нейо!..
   Xимка(вклоняючись).Благословіть нас, матіночко!
   Одарка.Боже!..(Заливається слізьми).
   Грицько.Ну, от тобі й плакати! Чого його плакати? Слава богу, що діждала пари своїй дитині. Бери хліба та благословляй, стара.
   Орися(до Ївги).Сцо воно таке?(Вказуючи на Івана).Цього він узяв Химку за руку?
   Ївга.То він її сватає… Він візьме Химку собі за жінку.
   Орися(з плачем).Я не хоцу!.. Хима добра, Хима славна… вона мені булоцку дала і пряницка привезла; а він хотів отам на дворі пряницка одняти… Я не хоцу, сцоб Хима ісла за його.
   Одарка.Хліба… хліба… Там у сінях… на миснику.
   Грицько.Ївго! Годі тобі бавитися з дітворою. Достань там десь у сінях хліба та неси сюди.
   Ївга(миттю справившись, подає хліб Грицькові).Нате, дядьку.
   Грицько(передаючи хліб Одарці).Благословляй, стара.
   Одарка.Грицьку! Ти хрещений батько Химчин… Нема ж рідного… не… дожив…(Плаче).
   Грицько.Та знаю, знаю… Посадженним бути?… Вони ще як учора до мене приїхали, то прохали – поклопотати за їх перед тобою та й посадженним батьком бути… Добре, буду.(Становиться уряд з Одаркою, Іван і Химка вклоняються).
   Одарка.Господи! благослови її і пошли їй щасну долю!(Благословляє Химку, потім обнімає і цілує її. До Івана).Благословляю і тебе, мій несподіваний зятю!.. Люби мою дитину, бережи її…(Благословляє Івана).
   Іван(вклоняючись).Будьте покойни, матушка. На то уж я Химку люблю.
   Орися(до Ївги).Він блесе… Він Химу буде бити…
   Ївга.Та цить!
   Грицько.Благослови вас, боже, на все добре… Щоб вас щастя не покидало, а лихо до вас не завертало.(Благословляє).
   Петро.Коли б то весілля у Химки скоріше… Отоді то вже я і наїмся і потанцюю!
   Заслона пада
   – СПРАВА ЧЕТВЕРТА —
   Городська Химчина кватиря. Невеличка хата. На праву руч – піч; біля неї зачинені двері, що ведуть у хазяйську половину; з лівого боку хисткий столик, покритий білою скатертиною. Біля столу стоїть два поламаних стула; на одному край вікна сидить Химка, сумно поглядаючи у його.
   Вихід І
   Xимка.Ох-хо-хо!.. Сиди, Химко, та виглядай у вікно своє щастя, коли то воно до тебе заверне…(Зітхнувши).Ніколи, мабуть, не діждешся його! Не на те тебе родили, не такою долею обділяли… Думала замужем його знайти; а знайшла таке, що й самій гидко дивитись, а не то щоб людям похвалитися!.. Іван хати не держиться: будень прийде – зранку і до пізнього вечора на роботі; а в неділю чи в свято – з трахтиру його не витягнеш, хіба опівночі діждешся… Та все грошей йому давай – не настачиш. За два місяці сотню рублів, що панич на весіллі подарував, рішив до копієчки… А за кватирю не заплачено; хазяїн похваляється, що вижене. Я біля того білля, рук не покладаючи, щодня полощуся, а йому – байдуже. Що зароблю сама – отим тільки й живемо, – себе й його годую; а він, – бог його знає! – де свої заробітки діває, додому ні копієчки не приносе… Все, видно, в тому бісовому трахтирі зоставляє; а може, отій поганці віддає… Кажуть же, що Фенька нена місці, а небійсь, у новій одежі щодня його біля мосту виглядає, щоб, як з роботи вертається, перейняти та в трахтирю затягти… Де ж його на оту одежу набрати, коли він не справляє?… Господи! невже ж моя доля така? невже мені отак довіку каратись?
   Увіходе Фенька.
   Вихід ІІ
   Фенька.Іван дома?
   Xимка(прикро глянувши на неї).Чого ти до нас тьопаєшся? Чого тобі треба?
   Фенька.Я не до тебе, я до Йвана.
   Xимка.А тобі до його що за діло?
   Фенька.Значить, єсть, коли прийшла… Не твоє дєло!
   Xимка.Не моє діло? Ох ти, помийнице гидка! Що ж я таке, що мені немає до того діла? Я ж його жінка!
   Фенька.Ну то што, што ти жінка? Великая, бач, персона!.. Ти жінка, а я люблю его. Ти обманом переманула єго до себе, а тепер я от тебя буду єго переманювати… От тобі і увесь сказ!
   Xимка(призро дивлячись на Феньку).Безстиднице! срамотнице!.. І в тебе язик повертається отаке мені у вічі казати?… Вон з моєї хати, поки я тобі голови твоєї паршивої не обскубла!
   Фенька.Короткія у тебя руки!.. Да што с тобой, глупой, разговарювати?(Швидко виходе).
   Вихід ІІІ
   Xимка(тремтячи уся).Господи! куди ж се я піймала[сь], де се я опинилася? Чи між людьми я живу, чи люті звірі мене полонили?… Видно, я між звіротство ускочила, бо серед людей не чутно таких річей. Хто скаже їх вінчаній жінці?… Чи, може, я справді не вінчана? Так ніт же: усі бачили, сам бог бачив, як ми перед ним у церкві на рушнику ставали, шлюб приймали… А вона плеше, що я його обманом переманювала і що тепер вона його буде до себе переманювати. Оце каже мені, його жінці?., прямісінько, не соромившись, у вічі каже!.. І язику неї повертається отаке казати, не задубів він у неї, колом не став у горлянці, рота їй набік не повернуло?… Господи! що ж се таке, скажи ти мені? Невже так можна? невже отак довіку буде? Хіба ж я оцього ждала, подаючи йому свою руку?… Ждала я спокою тихого, дожидалася щастя веселого, а вийшло – одна мука мученська!.. Змалку – голоднеча та колотнеча далися узнаки; тільки трохи й заспокоїлася, як до панича перейшла… Дорогою ціною той спокій достався мені: честі позбулася, лихої слави набулася. Справжнього покою не знала душа моя і там, та хоч не клопоталася про завтрішнє… А тепер – роздирають тебе на десятеро: спокою як не було, так і немає!.. Та тоді тільки одна думка не давала моїй душі заспокоїтися; а тепер ціла хмара укрила мою голову, і кожна з їх рве та щипає за серце!
   Увіходе Федір.
   Вихід ІV
   Федір.Здрастуй, Химко! Де Іван?
   Xимка(понуро).Тобі краще знати… Ти ж за ним, як та тінь, усюди блукаєш; чого ж ти мене питаєш?
   Федір.Гріх слова сказати: товариш он мне бил, пока работали вмєсті.
   Xимка.А тепер?
   Федір.Тепер Іван позбился своєї тіні.
   Xимка.Як саме?
   Федір.Так. Цєлий тиждень не ходил на роботу. Майстер переказував: как через тиждень не появиться – розсчот дам. Я говорил Іванові.
   Xимка(злякано).Ну?
   Федір.Он только рукою махнул!.. Сегодня на его место прийняли другого… А жаль – добрий товариш бил!
   Xимка.Ще мало горя Химці! На – ще!.. Побила мене лиха та нещасна година!.. А його запитаєш: де був? то тільки й речі: на роботі… Де ж він буває?
   Федір.А я почом знаю?
   Xимка(чуло)Федоре! ти товариш його… Скажи йому, як товариш, порай йому, як брат рідний, – хай він кине безпутне життя. Хай, поки ще сам був, – дурив світом; а тепер – пора ж і остепенитись, пора і за розум узятись!.. Невже отак цілий вік свій волочитись?… Федоре, голубе мій! прошу тебе, молю тебе.
   Федір(зітхнувши).Ех! Жаль мені тебя.
   Xимка.А коли жаль, то й послухайся: уговорюй його. Мені треба з дому піти… Панич переказував, щоб прийшла взяти білльо помити… Треба піти. А ти посидь у хаті… Може, Іван надійде, то побалакай з ним… Побалакаєш?
   Федір.Што с тобою делать? Скажу вже ему… Не знаю, чи послухається?
   Xимка.А ти товчи. Щоразу одно товчи… Може, й послухається. Прощай до якого часу, я не забарюся.(Виходе).
   Вихід V
   Федір.Товчи! Што ти стовчеш у дирявій ступі? Не такой Іван человек… Женитися ему не треба б било. Нашто ему било женитися? Только глаза завязал Химці! А шкода… Славная оналюдина. Только не пара Іванові… ні, не пара. Ему не нада жени. Нашто она ему?… Сегодня поігрался с одной, завтра – с другой, – метеликом, значить, дело!.. Ну, ему, значить, і соответствующей подруги нада. А Химка не то… Ех, жаль мені Химки!.. Ну, і вєзьот же ему; чорт его знает, чего ему так везьот… Вот примерно я: залицяєшся до девушки – не берет, а Іван прищол, глазком накинул – сразу кришка!.. Шкода Химки; право, жаль – не задля Івана вона…
   Увіходе Іван Дивиться на Федора, узявшись у боки.
   Вихід VI
   Іван.Чиста?
   Федір.Чиста. На твоє мєсто сегодні другого приняли.
   Іван.Начхать! Світ не клином сойшовся; і в другом мєсті робота знайдеться. Нєчего за нею бєгать; она сама за тобою прибіжить.
   Федір.А як не прибіжить, то как?
   Іван.Начхать!.. Жінка на то є; пускай кормить, поки знайдеться мєсто.
   Федір(несміла).Ти не жалієш своєї жінки.
   Іван.Розмазня!
   Федір.Хто розмазня?
   Іван.Ти!.. Чаво мені її жалувати? Разве она мені нужна?
   Федір.Нашто ж ти женился?
   Іван.То-то й є, што розмазня… Нашто я женился? А што с того, што я женился? Учора женился, сегодня – розженился… Хто мене присилує с нею жити?
   Федір.А как знайдеться такая управа?
   Іван.Какая управа?… Подамся в другую губернію, – от і свищи та іщи меня!.. Нет такой управи.
   Федір.Та ти ж вінчался?
   Іван.Ну што ж с того, што вінчался?… Нужно било – повінчался, а потребується – розвінчаюся.
   Федір.Хто ж тебе розвінча?
   Іван.А нашто мне розвінчуваться? Я і женатий, как не женатий: сегодні – здесь, а завтра – там… Про меня – де хатка, там і паніматка; де нас шанують – там ми і вродились… Начхать на все, да і только!
   Федір.Воно то так… Только Химка больно горює.
   Іван.Ну, я так і знав!.. Видно, розпустила слинки перед тобою, от ти й розкис.
   Федір.Чаво розкис?… Вона мені нічаво не говорила, а я так… сам помічаю.
   Іван.Сам помічаєш? А помічаєш ти, што не сльози та слинки її мені нужни… Гори передо мною, по шнуру ходи! Ото по мені. А вона слізьми долужаєть.
   Федір.Вона тебе оченно любить.
   Іван.І пускай собі любить; то єйо дєло… Любить, а деньжат, небойсь, не даєть.
   Федір.Как же вона тобі будеть давать, когда ти с нею отак поводишся?
   Іван.Поводишся, кажеш?… А ето правда…(Трохи задумується).Ну, се дєло поправимоє. Де вона, не знаєш?
   Федір.Пошла до панича за білльом.
   Іван.До панича?…(Задумується).Слухай. Я пойду, а как вона возворотиться… ти скажи їй… Ні. Ти краще зійди куди; я сам з нею поговорю… Не заходь только далеко, штоб, як гукну – ти тут і вродився!
   Федір.Я пойду до хозяйського сина. Отут за дверима буду. Стукни только.
   Іван.Гаразд.
   Федірвиходе і стрівається на порозі з Фенькою.
   Федір.Куди се ти, як буря, мчишся?
   Фенька.Не тобі, сопливому, знати!
   Федір.Сопливому? А сама слинява!(Набік).Ну, не ждати добра, коли оця повія примішається!.. Посмотрим, што то будеть. Только знай, Іване, што в Федора давно серце болить, дивлячись, як мучиться Химка… Знай та й остерегайся!(Виходе).
   Вихід VII
   Іван(до Феньки).Се ти? А я думал…
   Фенька.Што ти думал? Можеть, й те, што твоя жінка?
   Іван.А вона што думаєть?
   Фенька.Нахвалялася коси обірвати… Може б, і оборвала, да не на такую напала!
   Іван.А гаразд би било.
   Фенька.Я так і знала, што вас двоє – п'ятак пара!
   Іван.Не то… А єжелі б вирвала хоч пасмочко, хоч півпасмочка, одну кучеречку… От би я у неї напам'ять собі і попрохав… Бо ти сдєлалась з якогось часу недотрога.(Пильно дивиться на неї).А кучеречки які!
   Фенька(граючи очима).Попроси у своєї жінки, пускай вона наділить тебя своєю вовною; а на чуже не зазіхай: єсть квас, та не для вас!
   Іван(жартовливо).А я вчера бил у компанії. Пили – аж небові жарко! І сегодні с похмілля голова болить… От би вашого кваску на похмілля.
   Фенька.Попроси сирівцю у Химки.
   Іван.У Химчиному сирівцеві пацюки бовталися!
   Фенька.А ти, небойсь, его улюбив?
   Іван.Думал – путяще што.
   Фенька(вертнувшись).Ну то й зоставайся з своєю бовтушкою!
   Іван.Слухай… Разві ти і досі сердишся?
   Фенька.Чого мені сердитись? Што ти мені такоє? Думал, што як зрадил, то і журитися почну? Не только свєт, што в окошке, за окошком єго больше… Сегодні один утішить, а завтра – другой. Є много вас, скурвих синів, за день не перевішаєш! Аби охота, а ви, как ті мухи на патоку, налетите… только кивну!
   Іван.Да ти козир з себя!
   Фенька.Та не тобі прийдеться сего козиря вбити.
   Іван.А можеть, і на мою долю перепадьоть?
   Фенька.Дожидайся!
   Іван.Как хвилька до меня прийдьоть, то я сего козиря і вб'ю!(Заграє).
   Фенька(крутнувшись; через плече).Твоя сопливая хвилька, што до панича сейчас повіялася?
   Іван.Фенько! Не згадуй її мені, бо…
   Фенька.Бо што? Куди ж пак!(Стріля на його очима).
   Іван.Ти… ти прямо – чортова перечниця!
   Хоче обняти її; Фенька, окрутнувшись, ухильнулася і, граючи очима, стала біля порога.
   Фенька.Не черти, бо так тебе кругом обчерчу, што, як цуцик, будеш бігати за мною.(Іван кидається на неї; Фенька, ускочивши у сіни, зачинила двері і, придержуючи за клямку, з-за дверей).Слухай. Я не [за] тим приходила. Приходь сегодні увечері до нас з гармонією… Буде Пріська, Хотина, Горпина… погуляємо! Чув?… Приходь же, побалакаємо.(Утікає).
   Вихід VIII
   Іван(перед розчиненими дверима).Утекла!.. От гаспидське зілля! Іш, как меня роспалила!.. Как гадина, на всі боки так і звиваєтця… Отакую б мені, а не слиняву кислятину… Такая запал маєть. Єжелі б намірявся кого зарізати, то сама б і придержала!.. Огонь – не дівка!.. Правду каже про Химку: сирівець. Сирівець і єсть да ещо і давній, аж пузириться!.. А ета – шевська смолагорюча! Так і мотаєть тебя всего, навспинячки станове!.. Єжелі б немного краща на вид – чорт би била не дєвка! Ну, да нічаво! Нада її з рук не видускати, когдась у пригоді станеть. Треба уже пойти до їх. Вот смеркнеться – пойду… А пока што – нада ж з своїм сирівцем штось думати. Пропасть, сказують, денег панич для неї наскладав; а не даєть… не признайоться… Што ти з нею будеш робити?(Задумується).Пошла до панича. Приревнувати до єго, штоби, значить, больше вєри било?… Зачем до нього ходити?… Ето хорошо придумано. Над етім нада подумати, как, примєрно… єйо деньжата сюда(указує на кишеню)переманити… А деньжат нада. Чортов Гершко говорил, што больше набор не поверю. Заплати, говорить, сперше 25 рублів, што нагулял… А гдє їх взять? Вот і мєста лишили… Видно, чортов Гершко рознюхал уже. Сказано: жид!(Задумується).А бісовая Фенька з голови не йдеть! Отак перед очима і стоїть. Проклятий магніт, гак і тягнеть до себя, так і палить. Он как збентежила: серце как не вискочить, аж дух сперло… А все ж нада Химку приревнувати. Ну, да ето недовго.
   На порозі появляєтьсяXимка.Іван, углядівши її, мерщій насуплюється, видає, що сердитий.
   Вихід IХ
   Xимка.Ти вже дома. А Федора не бачив?… Де Федір?(Іван, швидко ходячи по хаті, мовчить).Федора, питаю, не бачив.
   Іван(сердито).Пущай він тобі повіситься!
   Xимка(прикро глянувши на Івана).Чого се? Такий приятель?
   Іван(ще грізніше).Ну то што, што приятель?(Приступаючи до неї).Пущай він, кажу, тобі або на тобі повіситься!
   Xимка(здвигнувши плечима).Отака ловись! Що се на тебе за ґедзь напав?
   Іван(грізно приступаючи до неї і важко дишучи).А ти де била? Де?… У єго?.. У-у… Ти знову за давнє принялася? Старовину згадала?.. У єго, бач, подушки м’які… постіль – біла!
   Xимка(злякано).Що це ти плетеш? Господь з тобою!
   Іван.Разві ти задля сего заміж ішла?
   Xимка(пориваючись його перебити).Іване…
   Іван.Цить… Мовчи!.. Я задавлю тебе! Як ту жабу, розтопчу.(Задихаючись).Гадино! Обвилася ти кругом мого серця… Замишляла з ним проти меня… Ну, кажи, хвалися, што ви нараялися удвох? Какої гіркої отрути піднести своєму чоловікові?
   Xимка.Та господь з тобою, Іване! Оханися. Я ходила до панича.
   Іван.А я ж про кого кажу? Про какого супостата товчу тобі?(Хапа її за руку).Так ти била у єго? Бачила єго?
   Xимка.Переказував, щоб прийшла узять сорочки помити.
   Іван(хижо зареготавшись).Чи й не стирали, бува, удвох?… Де ж ті сорочки, де?
   Xимка.Та постій же. Дай хоч слово виговорити… Так оце я й бігала та не застала дома… Лакей переказував прийти увечері.
   Іван(злякано).І ти підеш? Підеш увечері?
   Xимка.А що ж мені робити? Треба ж чимсь заробляти. Ти ж нічого додому не приносиш, не знаю, де свої заробітки діваєш. Треба ж чимсь жити. Он хазяїн переказував: як не заплатите за кватирю, то щоб вибирались.
   Іван.То отаким способом заробляти?… Хай буде трижди проклятий той час, як я тебе забачив, познакомився с тобою, руку тобі подав!.. Задля чого? Штоб ти насміялася надо мною?(Закрива лице руками і, наче знічев'я, мота головою).
   Xимка.Та що це ти вигадав, Іване? Заспокойся… Великим господом богом покленуся, що я ні в чім не провинилася перед тобою. Що це тобі на думку таке зійшло?
   Іван.То ти… ти не підеш до єго?(Чуло до неї).Химо! прошу тебе: не ходи. Заспокой ти мою мученую душу. Усі її на шматочки розривають… Не чого я і загулял, што немає мені спокойствія на світі… Думал: с тобою щастядобуду.
   Xимка(палко до його).Іване, голубе мій! Ось заспокойся… Заспокойся, кажу. Викинь оту думку з своєї голови. Невже ти думаєш, я ворог твій? Нащо ж я тобі слово подавала? Я не городська яка-небудь повія, що сьогодні до одного горнеться, а завтра – другого обнімає. Що до якого часу дурна я була, поквапилася на великі обіцянки і согрішила перед богом, – то правда тому. Ти ж сам бачив те. Я не крилася ні перед ким. А що перед тобою я не винна, то…
   Іван(перебива її).То ти не винна?
   Xимка.Чим хоч, заприсягну.
   Іван.А мені одно в праве ухо плеще, а друге – в ліве доводе, што ти вийшла за меня заміж на те, штоби только тим заміжжям прикритись.
   Xимка.Не слухайся, мій голубе, лихих людських річей. То вони, зарячись на наше щастя, таке плетуть. Не пішла б я за тебе ніколи, якби тебе не любила, не жила [б] ні одного дня з тобою, якби не покохала!.. По правді кажу тобі оце, як перед богом.
   Іван.Ні, я не стану тепер слухати людей… А ти до єго не ходи. Как перестанеш ходити, то ніхто нічаво і не скажеть.
   Xимка.Та я ж йому обіцяла сорочки мити.
   Іван.Разві він не знайдьоть другу? Багато вас. Хай другой і віддайоть.
   Xимка.Та все ж заробіток мені. То треба ще когось шукати, а то – готове діло.
   Іван.Ат! Знайдем, как захочемо, і других. Я тепер, как ти меня заспокоїла, то знову приймуся за дєло. А то мені і робота в голову не йдеть, только заливаєш своє горе отією отрутою.(Набік).Ну што ж далі? Как же тепер насчет деньжат?
   Xимка.Голубе мій! То ти уже не будеш отак жити, як досі жив? Кинь таке життя, хай йому! Ми як приймемося удвох за роботу, то, може, через рік або через два і на свою хату зберемося. А знаєш: чужа хата – гірше ката! Нема краще, як своя буде. Як я біля неї буду ходити? І підмету, і підмажу, щоб чисто усюди було.
   Іван(набік).Сама навела… Хорошая зацепочка!(До Химки).Хату, говориш? Я знаю одну хату. Гарна хата… Далеченько трохи, а добрая хата. Сходно можна б купити, ежелі б гроші.
   Xимка.А скільки за неї просять?
   Іван.Хвалились люди, за п'ятсот віддають… А хата з огородом, побольш тисячі стоє.
   Xимка(радо).У мене є аж шість сотень!.. Тільки(понуро)… От ти заказуєш до панича не ходити, а… гроші у його.
   Іван.У єго?… Почому ж ти їх не взяла?
   Xимка.Як же його узяти? Він положив на книжку у банці. Як треба, каже, буде – візьмеш.
   Іван.То книжка у тебе?
   Xимка.Ні, у його. Треба буде піти.
   Іван.О-о!..
   Xимка.Ти не віриш мені? Заприсягну великим богом, що я тільки книжку візьму!.. Одначе не гаразд, що я йому обіцяла сорочки мити… Мабуть, треба на сей раз уже і сорочки узяти… Треба, знаєш, діло тонко вести! Візьму на сей раз, помию, та й одішлю… Перекажу, щоб другу собі шукав… Правда, Іване?
   Іван.Печьоть мене оте, што ти кажеш!
   Xимка(образливо).Який-бо ти ревнивий… Я ніколи й не думала, щоб ти був такий. Господи! і моїм клятьбам не ймеш віри?
   Іван.Ну, ну… На етот раз пущай уже будеть по-твоєму. Только…(ласкаво до неї).Пущай ето будеть упосліднє.
   Xимка.Голубе мій! Вір мені: ніхто тебе так не любить, як я тебе люблю!
   Іван.Да я вєрю, только ти… не обмани.
   Xимка(палко).Любий мій!(Обніма його і, беручи за ухо, стиха скубе).А це тобі, щоб ти так ніколи не робив, як досі… Не будеш?
   Іван.Не буду, Химо… Ех, заживьом ми с тобою у своїй хаті! Ти кажеш: хазяїн похвалявся, што вижене?
   Xимка.Переказував, щоб заплатили. Як не заплатите, каже, то судом витребую і з хати вижену.
   Іван.От, чортов син! Разві ми багато зажили? Єщо і місяця не пройшло.
   Xимка.Місяць, Іване, на тім тижні вийшов.
   Іван.Ну што ж, што на тім тижні? Великая, бач, сила, как за місяць не заплачено!.. А в своїй хаті, Химо, не треба нікому платити: сам пан, сам і господин!
   Xимка.І справді… Боже, яка я буду рада своїй хаті! Знаєш, Іване… як купимо хату, матір до себе переведемо… Що їй там, бідній, робити на хуторі з своєю хатою, як нема землі? Та вже і старіються мати; нездужають самі польове хазяйство вести. Краще прираємо матері продати свою хату та до нас перейти жити. Ти, може, знову поступиш на залізницю…
   Іван.Знайдьом мєсто.
   Xимка.Мого брата біля себе будеш держати, хай навчиться майстерству. А ми з матір'ю будемо білльо мити. Сестра ще мала, а як підросте – буде нам помагати. Знаєш, – усі укупі, увесь рід! Добре буде. Чи й занедужає хто, – буде кому доглянути; та й так,як більше у хаті, то охвітніше. А може… може нам господь і сімействечко пошле. Буде бабуся утішатися та доглядати онуків… Правда, Іване?
   Іван.А розуміється…
   Xимка.Побіжу я зараз до панича. Он уже сонце хоче сідати. Може, він вернувся додому… Зараз возьму гроші та й драла назад!
   Іван.Только не барися.
   Xимка.Минуточкою, хвилиночкою!.. Не ітиму – летітиму.(Мерщій убирається і йде. Повернувшись до його, з-за порога).Подумай тільки, Іване, своя хаточка буде?!(Мерщій скривається).
   Вихід Х
   Іван.Думай собі про свою хату, нужна она мені!.. Кажеш: ніхто меня так не любить, как ти любиш? Ну і люби… То – твоє дело! А от как денежки до моїх рук поймаються, то ето будеть уже моє дело… А добре – шестьсот рубликов! Сейчас куплю собі срібні часи с цепочкою… штоби довга била – через усю шию. Такую саме куплю, как у одного звозчика видал. Ловкая цепочка!.. Одьожу нову справлю; ета уже зносилася… Новую, тонкого сукна нада, штоби на себя так глаза і брала!.. Ну, та єщо што? Та об етом єщо подумаємо… Тут нада денежки добить… А не мало: шестьсот рублей!(Усміхаючись підходе до дверей і стука).Фёдоре. Федоре!
   Федір(з-за дверей).А што?
   Іван.Клюйоть, брат!
   Федір(за дверима).Клюйоть, кажеш?
   Іван.Єщо й как!.. Го-го-го-го!
   Убіга Химка, засапавшись, з книжкою у руках.
   Вихід ХІ
   Xимка(даючи Іванові книжку).На, на! Ось вона – наша хата! Ось!
   Іван.Што ж ето такоє?
   Xимка.Хіба не бачиш? Книжка! Книжка на 600 рублів… Прибігла я до панича, як божевільна, як тороплена, задихаючись, благаю його мерщій віддати книжку мені. – Нащо? – питає він. – Хату, кажу, купуємо; купуємо хату собі! Подумайте, кажу: свою хату будемо мати!.. А він якось чудно глянув на мене, та, нічого не кажучи, пішов у другу хату та й виносе книжку. – На, – каже, – боже тобі поможи!.. Як стріла та, помчалася я з цією книжкою до тебе, мій голубе. Бери її та мерщій кінчай діло за хату.
   Іван(узявши книжку, розгляди її).Што ж ето такоє? Ето ж не деньгі.
   Xимка.Як не гроші? Панич казав, що по цій книжці зразу у банці видадуть гроші.
   Іван.Да, как би не так! Тут, брат, нада с кимсь тямучим побалакать. У мене єсть знайомий аблокат. Надо пойтить до єго; он знаєть, как ето дело оборудовать. Ти обожди, я сейчас возворочуся.(Хова книжку у кишеню і береться за шапку).
   Xимка.Тільки не барися, Іване. Поки вечерю зварю, щоб ти і дома був.
   Іван.Чого мне с ним там насиживать? Я сейчас. Только побесєдую і возворочуся.
   Xимка.Вертайся, Іване; вертайся, мій голубе! Повечеряємо та побалакаємо удвох, як то ми будемо на свойому добрі хазяїнувати. Ти не повіриш, яка я рада, що ми будемо свій захист мати. Землі під собою не чую, така я рада!
   Іван.Розумієтця, хорошо своє імєть. Прощавай же, дожидайся мене!(Виходячи, набік).Хорошо, што книжку віддала, – дожидайся тепер! Нада забіжать по Федора. Взять єго з собою, штоби он часом здесь раньше, чем нада, бучі не збив.(Виходе).
   Вихід ХІІ
   Xимка.Ох, аж у мене все тіло тремтить, а серце – як не вискоче, – така я рада! Спасибі ж тобі, милосердний боже, що ти зглянувся на мене та на мої сльози, гіркі і повернув думки Іванові на добрий шлях, привернув його серце до мого. Додержуй же його, господи, і далі на сьому шляху; підкріпи його розум добрий, захисти від усього лихого, натхни в його душу віру до мене, до мого щирого кохання! А я, господи, поки й віку мого, буду молитись тобі і дякувати за твоє велике милосердя до мене!
   Заслона пада
   – СПРАВА П'ЯТА —
   Постанова четвертої справи.
   Вихід І
   Xимка(сумна сидить край столу).От уже третій день минув, як його немає. Як віддала йому книжку на гроші, то тільки й бачила його! Скрився, як кажуть, – очима й плечима. А казав: зараз вернуся… Та й досі той зараз не скінчився. Третій день жду його і вже не стає моєї мочі його дожидати… Та невже ж ото була брехня одна, що він три дні тому назад плескав мені? Невже жвін дурив мене? Невже ж йому потрібні були тільки мої гроші?… Та він же їх не візьме без мене! Панич казав, що ті гроші тільки одній мені відда[ду]ть, а більше нікому…Де ж йому скриватися, чого ж його скриватися? Хіба, може, не приведи господи, книжку де загубив? Ох, моя матінко рідна! Що ж його робити тоді?
   УвіходеПалажка.
   Вихід ІІ
   Палажка.Здорова, Химо! Сумуєш одна?
   Xимка.Сумую. Та як його й не сумувати?
   Палажка.Бо дурна. Наплювала б на бісового волоцюгу, та й годі… Он учора бачила його – п'яніше самої горілки! Злигався з Фенькою та по трахтирах і сновигають.
   Xимка(кинувшись).З Фенькою? по трахтирах?… Де? у якому?… Тіточко, голубочко! Скажіть, у якому… Я зараз піду.
   Палажка.Куди? Щоб зуби повибивав або в'язи скрутив?… Одно мені дивно: за що він гуляє, за що отій Феньці подарунки справля? Он, кажуть, так катеринками і сипле!
   Xимка.Якими катеринками?
   Палажка.Якими? Хіба не знаєш? Сторубльову бумажку катеринкою зовуть. Там, либонь, цариця Катерина намальована. Через те і бумажка зоветься катеринкою.
   Xимка(злякано).То у його гроші є? Ви самі бачили?
   Палажка.Я не бачила, а люди казали. Одну, кажуть, Феньці дав.
   Xимка(плаче).Боже мій, боже! То ж він на мої гуляє… Обдурив мене, обшахрав!.. Панич наскладав мені, а він цуциком підбіг – хату купувати. Я й віддала.
   Палажка.Так он воно що! Та й пришелепувата ти, Химо, не во гнів тобі кажучи. Ти ж би хоч людей попиталася, чи можна отому шибеникові до рук гроші давати?
   Xимка.Я йому грошей не давала. Я йому книжку дала… А панич казав, що по тій книжці тільки мені одній можна гроші получити.
   Палажка.Звідкіля?
   Xимка.З банку.
   Палажка.З банку?… Ну, так і є. То-то Фенька позавчора хвалилася, що їй треба з Іваном до банку іти. – Буду, каже, себе за Іванову жінку видавати… Ото ж вони удвох злигалися тай посіли твої гроші!
   Xимка(рішуче).Я піду… Тіточко! скажіть, де він гуляє? Піду одберу хоч те, що не прогайнував досі. А отій сучці очі повидираю!(Бігає несамовито по хаті).
   Палажка.Куди ти? Куди?(Становиться біля дверей).Не пущу, бо ще душогубство буде.
   Xимка.Пустіть… Все рівно, – як немає щастя, то нащо те і життя здалося?
   Усилковується одпихнути Палажку. Та не пускає. На сей саме час увіходять Одарка, Грицько і Ївга – трохи надвесіль.
   Вихід ІІІ
   Одарка.Що це ти, дочко?
   Xимка(кидаючись до матері).Матінко! рідная! Пропала моя головонька!(Плаче).
   Палажка.А ви мати її будете? От і гаразд, що ви налучилися, – угомоніть її.
   Ївга.Химо, Химо! Що це з тобою? Чого се ти побиваєшся?
   Грицько.От тобі й приїхали в гості! Умер хто, що ти, Химо, таке ревище підняла?
   Xимка(ламаючи руки, з плачем).Ох, краще б умерти, ніж отаку наругу терпіти!
   Одарка.Та що скоїлося, скажи ти мені? Чого ти так бунтуєш та вбиваєшся?
   Xимка.Матіночко! Що мені розказувать і як його розказувати? Хай вам тітка Палажка розкажуть.(Прилягаючи на стіл, плаче).
   Одарка(до Палажки).Розкажіть мені, будь ласка, що тут вчинилося?
   Палажка.Що ж тут розказувати? Коротко розказувати. Ускочила ваша дочка, як риба у сітку… От і побивається!
   Одарка.Ох, чуло ж моє серце недобру годину! Всю дорогу його наче гадина яка ссала.
   Грицько.От тобі й почнуть з загадок.(Грізно).Химко! не скигли! Одарко! годі тобі вбиватися. Кажіть краще, тітко, що тут трапилося. Гуртом обсудимо, то, може, що і пригадаємо, як горю запомогти.
   Xимка.Ох, ніхто ж тепер моїй дурній голові запомоги не дасть!(Плаче).
   Ївга.Та годі, Химко. Угамуйся. Дай хоч тітці розказати, що тут у вас скоїлося.
   Xимка.Обдурив мене, обшахрав зовсім отой вражий син, щоб його грім побив та свята блискавка запалила! А над нею, проклятущою, щоб світ не світав і сонце праведне не сходило!(Плаче).
   Грицько.Ну, скажіть ви мені: чи можна що розібрати, що оце ви плещете? Хоч би десять рабинів докупи зібралося, то й вони б нічого не втяли. Сказано – баби!.. Цитьте! Дайте отій тітці толком розказати, що тут заводиться?
   Палажка.Та що ж тут заводиться? Те, що між людьми завжди буває, як убереться проміж їх пройдисвіт всесвітній, – оббере, обшахрає, та й годі! Казала я Химці; не вір раклові, не вдаряй на те, що він, наче снігур той, розрядився, то – ракло раклом!.. Усе на йому чуже, усе мошенством добуте!.. Так ніт же, – повірила, ще й заміж пішла.
   Одарка.Що ж він, знущається над тобою? Нівечить тебе?
   Ївга.Ох, він гаспидський син! Хіба над ним розправи нема?
   Xимка(з плачем).Ні, він, мамо, не б'є мене.
   Палажка.Не б'є по голові, а, небійсь, до серця доходить. Нащо йому бити, та й за що його бити, як він хати не держиться, по трахтирах сновигає, з другими гуляє!
   Ївга.Та й тільки то? То того ти, Химо, й плачеш? Я думала: б'є… Тьфу ж на тебе! Начхай на його, та й годі. З твоєю вродою я б десять кращих від його знайшла!
   Грицько.От уже й устряла, зводниця!
   Ївга.А що ж на його дивитися? Трясця його батькові! Він гуля, а я б не погуляла?
   Грицько.Та цить, сороко скреготлива!
   Xимка.Він же присягався, божився… Я йому гроші віддала.
   Одарка.Які, дочко, гроші? Де у тебе гроші взялися?
   Xимка.Не питайте, мамо!..(Рішуче).Шість сот рублів панич мені на хазяйство надбав.
   Ївга(з жахом).Аж шістсот рублів?
   Грицько.Не мала сума. Нащо ж ти йому віддала?
   Xимка.Хату хотів купувати. Назнав, каже, двір, що продається. Я й віддала.
   Одарка.Ох, господи! Що час, то не легше.(Сідає біля столу і, підпершись рукою, наче скаменіла).
   Палажка.А йому аби запопасти гроші. От він їм тепер і втирає очиці!
   Грицько.Ххе-е!.. А давно ти йому віддала?
   Xимка.Сьогодні третій день пішов.
   Грицько.Що ж ти, питала його, де він дів їх?
   Xимка.Та я його і в вічі не бачила! Як узяв гроші, як скрився, та й по сей час.
   Ївга.З города виїхав?
   Xимка.Не знаю… Не бачила його. Кажуть: по шинках хиляється.
   Ївга.То я б його не розшукала? Та я б його, бісового сина, і під землею знайшла! Я б з його оті гроші видрала разом з його ненажерливими очима!
   Палажка.Шукай вітра в полі! Що з рук упустила – попрощайся з тим навіки.
   Грицько.Ні, тітко, се ви не резон кажете, Ївга правду говоре. Його треба розшукати та допитатися, де він дів гроші? Ви знаєте, де він?
   Палажка.Отут недалечко у трахтирі гуляв.
   Грицько.То ходімо усі разом.
   Ївга.Ходімо. Я перша хоч за чуба його почублю.
   Палажка.Про мене – ходімо. Може, хоч чужих людей посоромиться та віддасть те, що не прогайнував.(Збираються іти).
   Одарка(рішуче).Стійте! Не ходіте… Не набирайтеся більшого сорому.
   Грицько.Якого сорому?
   Одарка.Що то за гроші? Як вони їй досталися?
   Xимка.Мамочко, не вкоряйте мене!(Плаче).
   Грицько.Овва, кумо! Яка ти горда та пишна. А небійсь, оті гроші, коли не тобі, то твоїй дочці здалися б про чорний день.
   Одарка.Хай вони пропадом пропадуть, оті кляті гроші, що ними куплено сором моєї дитини!
   Ївга.Та що ви, тіточко!
   Грицько.Ой, не бришкай, Одарко, і не гніви бога. Хіба твоя дочка крала оті гроші чи грабувала?
   Одарка.А досталися вони їй як? За що досталися?
   Грицько.За що? Про те вона та бог знає. То гріх її, не нам його судити. Багато тепер вашого брата на світі повелося, що отак повинні спокутувати гріхи свої.
   Ївга.Правда, Грицьку, твоя свята правдонька! Багато нашого брата на світі карається. Якби за се вішати, то й дерева б у лісі недостало.(До Палажки, усміхаючись).От би і мене треба разів з десять повісити.
   Палажка.Та годі вам. Чого в світі не бува?
   Ївга.Грішні… Ну сказано: усі грішні!.. Нащо мала комашина, та й та не без гріха.
   Грицько.Не сквернослов, Ївго! Пожалій хоч нещасної Хими. Ти бач – якими вона одлива?
   Xимка(рішуче).Ні, не хочу плакати, не буду!.. Ходімо всі та найдемо клятого. Я йому прилюдно у вічі наплюю та й хай він буде трижди проклятий від мене.
   Ївга.От і гаразд, Химо. Отак би й давно. Хай він буде трижди проклятий!
   Грицько.Ні, дочко, так не годиться. Розказати йому – усю правду розкажи, а проклинати його – обережися. Не тобі його карати. Якщо він провинився перед тобою, то бог його за те скарає… Ходімо.
   Палажка.Стійте. Здається, його голос чутно.
   Іван(за коном охриплим з перепою голосом співає):Пив я водку, пив горілку,Много денег прокутив…
   Фенько! Я дав тобі катеринку! Кажи: дав? Танцюй! Пойдем до нашої тонкослізки, покажи їй, как нада нашого брата любить… Колесом ходи кругом міня! Чула? колесом!
   Чутно гру на гармонії. Через який час увіходе, танцюючи і приграючи на гармонії, Іван, за ним, стрибаючи, п'яна Фенька.
   Вихід ІV
   Фенька(плещучи в долошки):Ой грай, коли граєш,Коли чорні брови маєш!
   Іван(забачивши людей, дивуючись).Глянь… гості!.. Дядюшка – Григорій Павлович!.. Тьотушка – Ївга Кукуріковна.
   Ївга.Трясця тобі! Карповна.
   Іван.Тьотка – Пелагея Карповна… Тьфу! Все тьотушками насадило!.. А-а… і матушка?… Одарія… То, бач, теща…(Набік).Чорт тьощу приньос! чорт тьощу приньос!.. Тьфу! тьфу!(До Грицька).А я, значить, ето… сірка, значить, смикнули за хвост!(П'яно усміхається).
   Фенька.Грай! а то гармонію порву!.. Ух, ух, ух, ух!(Танцює).
   Іван.Стой! Дай поштеніє отдать чесній компанії. Наше вам.(Кланяється).Жінко! што же ти не вітаєш гостей!
   Xимка(вискакуючи уперед).Не зови мене жінкою. Я не жінка тобі, а ти мені не чоловік!.. Ти мошенник!., злодюга!., гроші мої украв! Ти…
   Грицько(одводячи Химку).Стій, Химо, стій. Дай я з ним побалакаю.
   Ївга.Та що на його дивитись? За чуба його, Химко! А то що за преподобниця з ним? Ану, я її за кучері піймаю.(Поривається до Феньки).
   Фенька(беручись у боки, гордо).Короткії руки! короткії руки!
   Одарка(з плачем до Івана).Що це ти робиш, клятий, з моєю нещасною дитиною?
   Грицько.Замовчте усі. Замовчте, кажу! Ївго, Одарко! Не сучіться.
   Іван(хитаючись).Нет, нет, дядьку Грицьку, не спиняйте Химку… Пущай Химка говорить… З запалом, значить, з запалом! Страх люблю з запалом!
   Xимка.Хай тебе, злодію, запале моя кров, що ти п'єш її! Від сього часу і довіку будь ти проклятий від мене!.. І на слід твій, мошенюго, буду плювати, не тільки на тебе… Тьфу!
   Грицько.Химко! А я що казав? Замовч!
   Фенька.Ну, мнєе здесь делать нечего.(Поривається вийти).
   Палажка(придержуючи її).Ні, стій, Фенько. Разом куліш заварювали, разом і їж з ним. Підожди та послухай, що будуть люди казати.
   Іван.Брешеш, я твоєй крові не пил; а вот водочку – так!(Співа):Пил я водку, пил горілку,Много денєг прокутил.
   Грицько.Іване! Скажи ти мені: чи ти чоловік єсть, чи що ти таке?… Глянь на себе, на свою гидоту подивися, та й скажи по совісті: чи можна отаке робити?
   Іван.Какоє?
   Грицько.Як – какоє? Хіба ти не бачиш?… Чи ти віриш у бога, чи кладеш хреста його святого на себе?
   Іван(випрямляючись і притупуючи ногою).Ну… Што ж ти меня сповідать будеш? Заповіді спрашувати будеш?… Ми, брат, у хорі були, знаємо по-церковному не менш твоєго… А тепер ми – гуляємо!.. Гуляй! вот тобі і весь сказ!
   Грицько.На що ж ти гуляєш? і за що ти гуляєш?
   Іван.Как на што?… Штоби погулять!.. А за што? – Много дураков на світі єсть!
   Ївга.Здурій ти сам, каторжний! Жінчині гроші пропиваєш!
   Іван.Ну то што, што жінчині? Какія оні єйо? Паничеві!.. Заработала, значить, постіль білу стелючи… Вот ми їх і – прикрили!
   Грицько.Іване! Ти ще й жінку докоряєш? Ти ж бачив, що брав.
   Іван.Ну, видал… Што ж с етого?
   Грицько.Навіщо ж ти женився?
   Іван.Как на што женився? Штоби денег добить, потому – без денег тепер жить нельзя.
   Грицько.А жінка ж як?
   Іван.Жінка?(Свище).А на што мне она? і без нее обойдемся… Фенько! Я дав тобі катеринку? Кажи, дав? Танцюй, штоби земля ходором ходила!(Почина грати).
   Грицько.Ну, як я бачу, то тут уже більше нічого балакати. Одарко, Ївго! Збираймося назад.
   Xимка(з плачем).Матінко моя! а мене ж на кого покинете?
   Одарка.Дитино моя рідная! Не плач. Оце ж тобі одливається твоя доленька, що ти її сама собі добувала.
   Іван.Собірайтеся. Всі собірайтеся! Я вам марша заграю.(Почина грати).Фенько, танцюй!
   Убігає Федір.
   Вихід V
   Федір(до Івана).Ага, запопав я тебе, мошенюго! Ану лишень іди до поліції.
   Іван(призро до Федора).Ти што за погань такая?
   Федір.Што я за погань? То ти – погань! Ти думал, што, як я гуляв с тобою та товаришував, то й душу тобі свою запродав? Нєт, брат, помилився! Как я не гулял, а душі не прогулял. Серце у меня єщо зосталося і кипіло воно, дивлячись, как ти знущався над Химкою. Я только іскав случаю, штоб тобі за то віддячити. От і знайшов случай… Скажи лишень, вот тут, перед людьми, с какою ти жінкою Химчині деньги з банку брав? Ану, скажи: какая преподобниця ходила замість Химки с тобою? Чи не ета, бува?(указує на Феньку).Я все паничові розказав. Тепер іди з своєю преподобницею у поліцію та отвіт давай.(Повертається до дверей).Гей ви, поліцейські!(Увіходе два десятники).Ось той мошенюга! А ето єго преподобниця! Беріть їх та в тюрму саджайте.
   Перший десятник.Ану, пайдьом, красню.(Береться за Йвана).
   Ївга.А-га, догрався, луциперу! Ану лишень іди та посидь у тюрмі з своєю преподобницею, щоб знав, як знущатися над нещасною жінкою.
   Іван.Што ж ето, што? Значить, ізмєна, Федоре? Не думал я, што ти такой… шпиг поганой!
   Перший десятник.Та ну вже, найдем! Не упирайся. Там вас розберуть.(Бере його і веде).
   Другий десятник.(до Феньки).І ти не одставай.
   Фенька.Ох, какоє лишенько – у тюрму!.. І там не без людей. Пайдьом. Іван!
   (Виходять).
   Вихід VI
   Грицько(зітхнувши).Ох, гріхи наші.
   Xимка.Господи! що ж се вкоїлося таке? Де ж я тепер подінуся, на кого зостануся?(Плаче).
   Федір.Я здесь, Химо, зостаюся.
   Грицько.Годі, Химко, не плач. Знай, що тут, у цьому лихому місці, твоя згуба засіла. Тікай мерщій від неї! Поли вріж та тікай. Поїдьмо з нами. Я старий чоловік, одинокий; немає у мене нікого близького. Була жінка, та й ту бог прийняв. Іди ж до мене з своєю матір'ю та доглядайте моєї худоби; а як умру – то все вам зостанеться.
   Xимка.Батечку мій! спасителю несподіваний!(Підбігає до його, хапає за руку і цілує).
   Одарка.Ох, спасибі тобі, Грицьку, що ти зглянувся на наші сльози гіркі та нещастя люте і не дав нашим душам запропаститись.(Кидається до Грицька).
   Ївга.От Грицько, так Грицько! Оце так. Ну ж я тебе хоч у лисинку поцілую.(Підходе до Грицька).
   Грицько(осторонюючи всіх).Та годі вам, годі… От пристали! Збирайтеся мерщій та поїдьмо.(Усі заметушились).
   Палажка.Яка я рада за Химку, яка я рада… Господи!
   Федір.Вот тобі й раз! Думав: спроваджу Івана, а Химка здєсь зостаньотця… І тут не взяла… Ех, проклятуща невдача!(Махнувши рукою, поривається виходити).
   Заслона пада
   КІНЕЦЬ [Картинка: i_001.png] 

Взято из Флибусты, http://flibusta.net/b/742359
